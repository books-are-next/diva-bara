<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="III.">
    <meta name="apple-mobile-web-app-capable" content="yes">
    <title>III.</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="4">
    <link rel="prev" href="./diva_bara_006.html">
    <link rel="next" href="./diva_bara_008.html">
    <link rel="self" href="diva_bara_007.html">
    <meta name="identifier" content="nemcova-diva-bara-f0923a5">
    <meta name="role" content="chapter">
  </head>
  <body data-nb-words="5534" data-nb-chars="31016" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./diva_bara_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="1" data-nb-chars="4"><span class="idea" data-nb-ref-number="1" id="idea1" data-nb-words="1" data-nb-chars="4">III.</span></h1>
        <p class="chunk" data-nb-ref-number="2" id="chunk2" data-nb-words="31" data-nb-chars="168"><span class="idea" data-nb-ref-number="2" id="idea2" data-nb-words="31" data-nb-chars="168">Dvě noviny roznášely se&nbsp;po&nbsp;vesnici. V&nbsp;každém statku, v&nbsp;každé chalupě se&nbsp;o&nbsp;ničem jiném nemluvilo než o&nbsp;strašidle v&nbsp;zádušním lese a&nbsp;o&nbsp;svatbě panny Elšky s&nbsp;panem správčím.</span></p>
        <p class="chunk" data-nb-ref-number="3" id="chunk3" data-nb-words="35" data-nb-chars="205"><span class="idea" data-nb-ref-number="3" id="idea3" data-nb-words="35" data-nb-chars="205">Sama Elška se&nbsp;nezpronevěřila ani myšlenkou a&nbsp;umínila si, že&nbsp;raději vše podstoupí, než by&nbsp;se&nbsp;stala paní správcovou. I&nbsp;kdyby nebyla již milovala, pan správce nebyl ten člověk, do&nbsp;něhož by&nbsp;se&nbsp;mohla zamilovat.</span></p>
        <p class="chunk" data-nb-ref-number="4" id="chunk4" data-nb-words="128" data-nb-chars="784"><span class="idea" data-nb-ref-number="4" id="idea4" data-nb-words="128" data-nb-chars="784">Byl to&nbsp;mužíček, jako by&nbsp;ho&nbsp;opekl, postavený na&nbsp;krátkých nožičkách. Červené tváře jak pivoňky i&nbsp;nos takový. Na&nbsp;hlavě humence, jež ale zakrýval zrzavými vlasy, které mu&nbsp;v&nbsp;týle a&nbsp;okolo uší ještě pozůstaly. Oči byly masem zarostlé a&nbsp;měly tu&nbsp;dobrou vlastnost – zvlášť pro správce, že&nbsp;se&nbsp;dívaly zároveň na&nbsp;dvě meze. Nosíval v&nbsp;létě slaměný klobouk se&nbsp;zelenou pentlí, rákosku se&nbsp;střapcem, nankinky<a href="../Text/diva_bara_008.html#_ftn13">[13]</a>, zimní vestu přes prsa sepjatou, aby se&nbsp;nezastudil a&nbsp;košili neušpinil, na&nbsp;krku kartounový<a href="../Text/diva_bara_008.html#_ftn14">[14]</a> šátek a&nbsp;frak hřebíčkové barvy se&nbsp;špičatými šosy a&nbsp;žlutými knoflíky. Z&nbsp;kapsy visel mu&nbsp;vždy růžek modrého šátku – neboť pan správčí šňupal. Povídalo se&nbsp;mezi vesteckými sedláky, že&nbsp;poddaní sousedního panství panu správčímu hřebíčkový frak nejednou za&nbsp;větrem vyprášili, ale nepřišlo to&nbsp;nikdy k&nbsp;soudu.</span></p>
        <p class="chunk" data-nb-ref-number="5" id="chunk5" data-nb-words="173" data-nb-chars="970"><span class="idea" data-nb-ref-number="5" id="idea5" data-nb-words="173" data-nb-chars="970">Správce byl velmi bojácný, ale navzdory tomu se&nbsp;ho&nbsp;sedláci přece báli, on&nbsp;totiž nahrazoval svou bojácnost lstí a&nbsp;mstivostí, kterou jim pak splácel. K&nbsp;lidem, od&nbsp;nichž mohl očekávat jakéhosi užitku, byl velice úlisný a&nbsp;zdvořilý, jinak však hrubý člověk. Byl také velice skoupý. Jedinou dobrou vlastnost mu&nbsp;nemohl nikdo upřít, totiž tu, že&nbsp;byl bohatý. Ano, bohatý byl pan správčí Kilián Sláma, a&nbsp;to&nbsp;byla ta&nbsp;pěkná vlastnost, která se&nbsp;panně Pepince při něm líbila – ostatně nemínila také, že&nbsp;by&nbsp;jeho postava byla nepěkná. Nikdy se&nbsp;jí&nbsp;velcí hubení lidé nelíbili, i&nbsp;to&nbsp;jí&nbsp;velmi lichotilo, že&nbsp;jí&nbsp;pan správce vždy ruku políbil. Myslila, že&nbsp;se&nbsp;Elšce konečně také zalíbí, že&nbsp;mu&nbsp;přivykne, a&nbsp;říkala panu bratru, který o&nbsp;tom plánu nechtěl slyšet, takový muž že&nbsp;si&nbsp;umí ženy vážit více než mladý hejsek, že&nbsp;ji&nbsp;bude na&nbsp;rukou nosit, Elška že&nbsp;bude paní, dobře se&nbsp;mít, a&nbsp;kdyby měl umřít, že&nbsp;bude bez starosti. „A já, kdyby měl pan bratr zemřít,“ rozumovala v&nbsp;duchu dále, „budu mít kam jít.“</span></p>
        <p class="chunk" data-nb-ref-number="6" id="chunk6" data-nb-words="221" data-nb-chars="1258"><span class="idea" data-nb-ref-number="6" id="idea6" data-nb-words="221" data-nb-chars="1258">Zkrátka, panna Pepinka uměla to&nbsp;pěkně navléknout, aby pan správce často na&nbsp;faru přišel, že&nbsp;konečně i&nbsp;pan farář proti němu nic neměl, přivykl mu, a&nbsp;když nepřišel správce k&nbsp;večeři a&nbsp;po&nbsp;večeři měl hrát mariáš s&nbsp;Pepinkou a&nbsp;kostelníkem nebo učitelem, jako by&nbsp;mu&nbsp;něco chybělo. Elška o&nbsp;Pepinčině plánu z&nbsp;počátku neměla ani zdání, slyšela jen chvalořeči na&nbsp;jeho dobrotu a&nbsp;bohatství, jichž si&nbsp;ale tak málo všímala jako dvoření, jež jí&nbsp;pan správce dost nemotorně dával najevo. Čím dále, tím byl správce naléhavější a&nbsp;tetinka zjevnější, takže Elška porozuměla, oč&nbsp;se&nbsp;tu&nbsp;jedná. Bylo jí&nbsp;to&nbsp;k&nbsp;smíchu. Když ale tetinka nechtěla rozumět žertům, přísně jí&nbsp;začala domlouvat, i&nbsp;pan farář k&nbsp;tomu radil, aby si&nbsp;správce vzala, tu&nbsp;začala být smutná, začala se&nbsp;správci vyhýbat, utíkala se&nbsp;svojí těžkostí k&nbsp;milé Báře. Ta&nbsp;znala plán panny Pepinky od&nbsp;ní&nbsp;samé, neboť Pepinka chtěla, aby jí&nbsp;byla Bára nápomocná a&nbsp;Elšce domlouvala. Tenkrát ale uhodila na&nbsp;nepravou žílu. Ani kdyby byla Elščinu lásku neznala, k&nbsp;tomu by&nbsp;jí&nbsp;nebyla domlouvala. Ona sama si&nbsp;nevážila pana správce víc než prachu v&nbsp;očích a&nbsp;nebyla by&nbsp;ho&nbsp;chtěla, kdyby jí&nbsp;panství byl podával. Neřekla Pepince tak ani tak, ale tajně s&nbsp;Elškou se&nbsp;spolčila a&nbsp;sama list, v&nbsp;němž Elška pražské tetě vše vypsala, do&nbsp;města na&nbsp;poštu donesla.</span></p>
        <p class="chunk" data-nb-ref-number="7" id="chunk7" data-nb-words="81" data-nb-chars="458"><span class="idea" data-nb-ref-number="7" id="idea7" data-nb-words="81" data-nb-chars="458">Od&nbsp;té&nbsp;doby, co&nbsp;věděla Elška, oč&nbsp;se&nbsp;správci jedná, neslyšel od&nbsp;ní&nbsp;vlídného slova, neviděl libého pohledu. Nikdo by&nbsp;byl neřekl, že&nbsp;dobrá a&nbsp;ke&nbsp;každému vlídná Elška dokáže úsečně mluvit a&nbsp;škaredě hledět. Pokaždé, když pak přicházel na&nbsp;faru, slyšíval po&nbsp;návsi nebo kdesi u&nbsp;plotu hanlivé písničky, které jako by&nbsp;byly schválně na&nbsp;něho složené a&nbsp;pro něho schválně zpívané. On&nbsp;si&nbsp;to&nbsp;ale všecko nechal líbit, když ale jednou Báru potkal a&nbsp;ona tu&nbsp;zčista jasna spustila:</span></p>
        <p class="chunk" data-nb-ref-number="8" id="chunk8" data-nb-words="12" data-nb-chars="88"><em><span class="idea" data-nb-ref-number="8" id="idea8" data-nb-words="2" data-nb-chars="20">„Lecjakýs trpaslíček<br></span>
<span class="idea" data-nb-ref-number="9" id="idea9" data-nb-words="3" data-nb-chars="21">na&nbsp;krátkých nožičkách<br></span>
<span class="idea" data-nb-ref-number="10" id="idea10" data-nb-words="4" data-nb-chars="22">chtěl by&nbsp;sobě vybírati<br></span>
<span class="idea" data-nb-ref-number="11" id="idea11" data-nb-words="3" data-nb-chars="25">v&nbsp;hezounkých holčičkách…“</span></em></p>
        <p class="chunk" data-nb-ref-number="9" id="chunk9" data-nb-words="67" data-nb-chars="378"><span class="idea" data-nb-ref-number="12" id="idea12" data-nb-words="67" data-nb-chars="378">tu&nbsp;se&nbsp;zlostí všecek nadrchal a&nbsp;nos mu&nbsp;zčervenal jako ťopanu<a href="../Text/diva_bara_008.html#_ftn15">[15]</a>, když vidí před sebou červeno. Ale což to&nbsp;bylo všecko platné, pan správce zakousl již všelikou hanbu a&nbsp;posměch, zakousl i&nbsp;posměch děvčat. Myslel si: „Jen počkej, děvče, až&nbsp;tě&nbsp;budu mít, a&nbsp;tvoje peníze, však já&nbsp;všem vytřu zrak!“ – Ale pan správce zapomněl, že&nbsp;ani v&nbsp;Hloupětíně dříve zloděje nevěsí, až&nbsp;když ho&nbsp;chytí.</span></p>
        <p class="chunk" data-nb-ref-number="10" id="chunk10" data-nb-words="152" data-nb-chars="833"><span class="idea" data-nb-ref-number="13" id="idea13" data-nb-words="152" data-nb-chars="833">Jednoho rána roznášelo se&nbsp;po&nbsp;celé vsi, že&nbsp;straší, bílá ženská prý že&nbsp;šla od&nbsp;zádušního lesa k&nbsp;vesnici, po&nbsp;celé návsi, po&nbsp;lukách a&nbsp;kdesi u&nbsp;hřbitova že&nbsp;zmizela. Kostelníková se&nbsp;z&nbsp;toho roznemohla, neboť prý to&nbsp;na&nbsp;její okno zaklepalo, a&nbsp;když kostelník přistoupil k&nbsp;oknu zjistit, kdo by&nbsp;to&nbsp;byl, viděl prý patrně bílou postavu s&nbsp;umrlčí hlavou, která prý se&nbsp;na&nbsp;něho ušklíbla a&nbsp;prstem mu&nbsp;zahrozila. Div že&nbsp;to&nbsp;i&nbsp;Vlček neodstonal. Ale kostelníková nemyslila jinak, než že&nbsp;smrt se&nbsp;jí&nbsp;ukázala, že&nbsp;musí do&nbsp;dne a&nbsp;do&nbsp;roka umřít. Podruh, co&nbsp;měl v&nbsp;noci noční stráž, též se&nbsp;dušoval, že&nbsp;to&nbsp;bylo strašidlo a&nbsp;že&nbsp;vyšlo ze&nbsp;zádušního lesa. Lidé vzpomínali, zda se&nbsp;tam kdosi neoběsil, když ale nic vymyslit nemohli, mínili, že&nbsp;tam kdysi kdosi zakopal poklad, duše jeho že&nbsp;teď nemá pokoje a&nbsp;hledá vysvoboditele. Hádalo se&nbsp;všelijak a&nbsp;mluvilo se&nbsp;jen o&nbsp;strašidle.</span></p>
        <p class="chunk" data-nb-ref-number="11" id="chunk11" data-nb-words="20" data-nb-chars="101"><span class="idea" data-nb-ref-number="14" id="idea14" data-nb-words="20" data-nb-chars="101">„Já tomu nevěřím,“ řekla Bára Elšce, když k&nbsp;ní&nbsp;ten samý den přišla na&nbsp;palouk do&nbsp;lesa, kde Jakub pásl.</span></p>
        <p class="chunk" data-nb-ref-number="12" id="chunk12" data-nb-words="58" data-nb-chars="314"><span class="idea" data-nb-ref-number="15" id="idea15" data-nb-words="58" data-nb-chars="314">„Nechť tak, nebo jinak, já&nbsp;jsem tomu povděčná, zbavilo mě&nbsp;to&nbsp;na&nbsp;několik dní snad nenáviděného hosta. Psal sice strejčkovi, že&nbsp;mají žně a&nbsp;tuze mnoho práce, že&nbsp;nebude moci po&nbsp;několik dní přijít, ale chtěla bych krk vsadit, že&nbsp;slyšel o&nbsp;strašidle a&nbsp;že&nbsp;se&nbsp;bojí. On&nbsp;je&nbsp;hrozný strašpytlík – a&nbsp;skrze zádušní les jít musí.“</span></p>
        <p class="chunk" data-nb-ref-number="13" id="chunk13" data-nb-words="45" data-nb-chars="228"><span class="idea" data-nb-ref-number="16" id="idea16" data-nb-words="45" data-nb-chars="228">„Kéž by&nbsp;ho&nbsp;to&nbsp;tam bylo zaválo, aby víc do&nbsp;Vestce nepřišel. Já&nbsp;bych vás raději v&nbsp;rakvi viděla než s&nbsp;tím plecháčem u&nbsp;oltáře,“ hněvala se&nbsp;Bára. „Já nevím, kam dala panna Pepinka rozum, že&nbsp;vás chce k&nbsp;němu nutit, ona je&nbsp;přece dobrá.“</span></p>
        <p class="chunk" data-nb-ref-number="14" id="chunk14" data-nb-words="28" data-nb-chars="126"><span class="idea" data-nb-ref-number="17" id="idea17" data-nb-words="28" data-nb-chars="126">„Ona se&nbsp;o&nbsp;mne stará, abych se&nbsp;měla dobře, to&nbsp;je&nbsp;ta&nbsp;příčina, a&nbsp;proto se&nbsp;na&nbsp;ni&nbsp;nehněvám, ale vzít si&nbsp;ho&nbsp;nemohu, děj se, co&nbsp;děj.“</span></p>
        <p class="chunk" data-nb-ref-number="15" id="chunk15" data-nb-words="28" data-nb-chars="151"><span class="idea" data-nb-ref-number="18" id="idea18" data-nb-words="28" data-nb-chars="151">„Také nesmíte, bůh by&nbsp;vás trestal, kdybyste slib dala panu Hynkovi a&nbsp;nedodržela ho. Víte, jak se&nbsp;říká – Kdo ty&nbsp;sliby lásky ruší, běda, běda jeho duši!“</span></p>
        <p class="chunk" data-nb-ref-number="16" id="chunk16" data-nb-words="40" data-nb-chars="223"><span class="idea" data-nb-ref-number="19" id="idea19" data-nb-words="40" data-nb-chars="223">„Já je&nbsp;nikdy, nikdy nezruším, i&nbsp;kdyby to&nbsp;léta trvalo,“ tvrdila Elška. „Ale on, on… zdali nezapomene! V&nbsp;Praze je&nbsp;krásných děvčat, jemu rovných. Ach, Báro, kdyby na&nbsp;mě&nbsp;zapomněl, já&nbsp;bych se&nbsp;utrápila!“ A&nbsp;Elška se&nbsp;dala do&nbsp;pláče.</span></p>
        <p class="chunk" data-nb-ref-number="17" id="chunk17" data-nb-words="42" data-nb-chars="221"><span class="idea" data-nb-ref-number="20" id="idea20" data-nb-words="42" data-nb-chars="221">„Vy jste bloudeček, že&nbsp;sama sebe trápíte. Včera jste mi&nbsp;povídala, jak hodný člověk pan Hynek je, jak vás má&nbsp;rád, a&nbsp;dnes byste chtěla o&nbsp;něm pochybovat?“ Elška si&nbsp;utřela oči, usmála se&nbsp;a&nbsp;vrhla se&nbsp;vedle Báry do&nbsp;zelené trávy.</span></p>
        <p class="chunk" data-nb-ref-number="18" id="chunk18" data-nb-words="25" data-nb-chars="141"><span class="idea" data-nb-ref-number="21" id="idea21" data-nb-words="25" data-nb-chars="141">„Vždyť to&nbsp;byla jen okamžitá myšlenka. Já&nbsp;mu&nbsp;věřím jako Pánubohu. Ach, kdybych byla tím ptáčetem, abych k&nbsp;němu mohla letět a&nbsp;požalovat si&nbsp;mu.“</span></p>
        <p class="chunk" data-nb-ref-number="19" id="chunk19" data-nb-words="32" data-nb-chars="180"><span class="idea" data-nb-ref-number="22" id="idea22" data-nb-words="32" data-nb-chars="180">Báře napadla hned píseň: „Kdybych byl slavíčkem…“ i&nbsp;pustila se&nbsp;do&nbsp;zpěvu, ale nešlo jí&nbsp;to&nbsp;vesele a&nbsp;v&nbsp;polovic písně náhle přestala, jako by&nbsp;se&nbsp;něčeho lekla. Také jí&nbsp;tváře zčervenaly.</span></p>
        <p class="chunk" data-nb-ref-number="20" id="chunk20" data-nb-words="16" data-nb-chars="99"><span class="idea" data-nb-ref-number="23" id="idea23" data-nb-words="16" data-nb-chars="99">„Čeho ses lekla, proč jsi přestala zpívat?“ ptala se&nbsp;Elška, ale Bára neodpovídala, hleděla do&nbsp;lesa.</span></p>
        <p class="chunk" data-nb-ref-number="21" id="chunk21" data-nb-words="20" data-nb-chars="117"><span class="idea" data-nb-ref-number="24" id="idea24" data-nb-words="20" data-nb-chars="117">„Báro, Báro,“ hrozila Elška, „ty přede mnou něco skrýváš! Já&nbsp;před tebou tajné myšlenky nemám, to&nbsp;od&nbsp;tebe není hezké.“</span></p>
        <p class="chunk" data-nb-ref-number="22" id="chunk22" data-nb-words="7" data-nb-chars="48"><span class="idea" data-nb-ref-number="25" id="idea25" data-nb-words="7" data-nb-chars="48">„Nevím sama, co&nbsp;bych povídala,“ odpověděla Bára.</span></p>
        <p class="chunk" data-nb-ref-number="23" id="chunk23" data-nb-words="14" data-nb-chars="70"><span class="idea" data-nb-ref-number="26" id="idea26" data-nb-words="14" data-nb-chars="70">„Proč ses nyní ulekla, vždyť ty&nbsp;se&nbsp;nebojíš nikoho. Kdo to&nbsp;byl v&nbsp;lese?“</span></p>
        <p class="chunk" data-nb-ref-number="24" id="chunk24" data-nb-words="4" data-nb-chars="31"><span class="idea" data-nb-ref-number="27" id="idea27" data-nb-words="4" data-nb-chars="31">„Snad myslivec,“ vyhýbala Bára.</span></p>
        <p class="chunk" data-nb-ref-number="25" id="chunk25" data-nb-words="15" data-nb-chars="89"><span class="idea" data-nb-ref-number="28" id="idea28" data-nb-words="15" data-nb-chars="89">„Však ty&nbsp;dobře víš, kdo to&nbsp;byl, nadarmo tvoje leknutí nebylo. Snad jsi viděla strašidlo?“</span></p>
        <p class="chunk" data-nb-ref-number="26" id="chunk26" data-nb-words="91" data-nb-chars="516"><span class="idea" data-nb-ref-number="29" id="idea29" data-nb-words="91" data-nb-chars="516">„Ne, ne, toho bych se&nbsp;nelekla,“ hlasitě se&nbsp;zasmála Bára a&nbsp;chtěla začít o&nbsp;jiném, ale Elška vždy jen starou nit napřádala, až&nbsp;konečně se&nbsp;zrovna ptala, zdali by&nbsp;si&nbsp;Bára chtěla vzít kostelníkovic Josífka, kdyby neměl být panem páterem. Bára se&nbsp;pustila do&nbsp;většího smíchu ještě než předtím. „Bože mne uchovej,“ zvolala, „kostelníková by&nbsp;mi&nbsp;hada uvařila první den. Josífek je&nbsp;dobrý chlapec, ale mezi nás se&nbsp;nehodí. Není k&nbsp;stádu ani k&nbsp;pluhu a&nbsp;k&nbsp;vřetenu se&nbsp;nesluší. Leda bych si&nbsp;ho&nbsp;vsadila za&nbsp;rámeček pod sklo pro podívanou.“</span></p>
        <p class="chunk" data-nb-ref-number="27" id="chunk27" data-nb-words="20" data-nb-chars="116"><span class="idea" data-nb-ref-number="30" id="idea30" data-nb-words="20" data-nb-chars="116">Elška se&nbsp;také svému nápadu zasmála, po&nbsp;chvíli pak upřímně se&nbsp;ptala Báry: „Tedy se&nbsp;ti&nbsp;opravdu ještě nikdo nezalíbil?“</span></p>
        <p class="chunk" data-nb-ref-number="28" id="chunk28" data-nb-words="314" data-nb-chars="1736"><span class="idea" data-nb-ref-number="31" id="idea31" data-nb-words="314" data-nb-chars="1736">„Poslechněte, Elško!“ po&nbsp;krátkém rozmyslu řekla Bára. „Loňskou jeseň trefilo se&nbsp;mi&nbsp;nejednou, že&nbsp;jsem sama s&nbsp;Lišajem pásla. Táta měl bolavou nohu, nemohl na&nbsp;ni&nbsp;stoupnout. Jednou tedy odpoledne pasu, tu&nbsp;se&nbsp;Plavka rychtářovic a&nbsp;Březina Milostovic cosi na&nbsp;sebe rozdurdily a&nbsp;strašně se&nbsp;začaly rohy strkat. To&nbsp;se&nbsp;nesmí nechat rozvzteklit, sice by&nbsp;si&nbsp;rohy zvyvracely. Chytím tedy vědro, běžím k&nbsp;řece pro vodu, abych jim hlavy polila. Než se&nbsp;k&nbsp;stádu vrátím, přichází z&nbsp;lesa jakýsi myslivec, a&nbsp;když viděl, že&nbsp;se&nbsp;krávy perou, chtěl je&nbsp;rozhánět. ‚Pryč, jděte pryč!‘ křičím na&nbsp;něho, ‚já si&nbsp;je&nbsp;rozeženu, ať&nbsp;vás býk nezhlídne, je&nbsp;zlý!‘ – Myslivec se&nbsp;obrátí, ale vtom již také býk se&nbsp;po&nbsp;něm dívá. Naštěstí se&nbsp;krávy rozeběhly, když jsem vodu na&nbsp;ně&nbsp;chlístla, sice by&nbsp;bývalo myslivci krušno utéct. Měla jsem býka co&nbsp;držet a&nbsp;chlácholit, sotva že&nbsp;by&nbsp;tatík ho&nbsp;byl udržel, mne ale poslechne, když mu&nbsp;hrozím. – Myslivec se&nbsp;v&nbsp;lese schoval za&nbsp;strom a&nbsp;díval se, když se&nbsp;pak zase stádo popásalo, vystoupil na&nbsp;pokraj lesa, kde jsem stála, a&nbsp;ptá se&nbsp;mne, čí&nbsp;jsem a&nbsp;jak se&nbsp;jmenuju. Pověděla jsem mu. Podíval se&nbsp;na&nbsp;mne jaksi divně, posmekl, poděkoval za&nbsp;moji ochranu a&nbsp;odešel do&nbsp;lesa. Vidívala jsem ho&nbsp;potom ještě mnohokráte, ale víc s&nbsp;ním slovíčka nemluvila, leda jestli při setkání pozdravil. Stával na&nbsp;pokraji lesa, v&nbsp;zimě chodíval okolo řeky, i&nbsp;do&nbsp;vsi přicházíval, a&nbsp;to&nbsp;celou zimu, celé jaro. Na&nbsp;svatého Jana zrána, když jste vy&nbsp;domů odešla, já&nbsp;pak tátovi pomohla vyhánět, vidím ho&nbsp;přicházet přes luka k&nbsp;mostku. Zůstal stát, kde jsme my&nbsp;stály, ohlížel se, pak ale sešel z&nbsp;mostku, vlezl do&nbsp;křoví a&nbsp;viděla jsem patrně, že&nbsp;vzal věneček, co&nbsp;na&nbsp;vrbě uvázl, a&nbsp;za&nbsp;kabát zastrčil. Před chvílí jsem ho&nbsp;viděla jít dole u&nbsp;lesa, nevím, čím to&nbsp;je, ale když ho&nbsp;vidím, leknu se.“</span></p>
        <p class="chunk" data-nb-ref-number="29" id="chunk29" data-nb-words="7" data-nb-chars="38"><span class="idea" data-nb-ref-number="32" id="idea32" data-nb-words="7" data-nb-chars="38">„A opravdu jsi s&nbsp;ním nikdy nemluvila?“</span></p>
        <p class="chunk" data-nb-ref-number="30" id="chunk30" data-nb-words="8" data-nb-chars="45"><span class="idea" data-nb-ref-number="33" id="idea33" data-nb-words="8" data-nb-chars="45">„Jak to&nbsp;poprvé, víc ani slovo,“ jistila Bára.</span></p>
        <p class="chunk" data-nb-ref-number="31" id="chunk31" data-nb-words="9" data-nb-chars="47"><span class="idea" data-nb-ref-number="34" id="idea34" data-nb-words="9" data-nb-chars="47">„Ale máš ho&nbsp;ráda, viď?“ vyptávala se&nbsp;dál Elška.</span></p>
        <p class="chunk" data-nb-ref-number="32" id="chunk32" data-nb-words="11" data-nb-chars="61"><span class="idea" data-nb-ref-number="35" id="idea35" data-nb-words="11" data-nb-chars="61">„Ráda – jako každého hodného člověka, který se&nbsp;mi&nbsp;nezdá zlý.“</span></p>
        <p class="chunk" data-nb-ref-number="33" id="chunk33" data-nb-words="9" data-nb-chars="53"><span class="idea" data-nb-ref-number="36" id="idea36" data-nb-words="9" data-nb-chars="53">„Vždyť nevíš, je-li hodný, když jsi s&nbsp;ním nemluvila?“</span></p>
        <p class="chunk" data-nb-ref-number="34" id="chunk34" data-nb-words="10" data-nb-chars="48"><span class="idea" data-nb-ref-number="37" id="idea37" data-nb-words="10" data-nb-chars="48">„Ten zajisté zlý není, ani mu&nbsp;to&nbsp;z&nbsp;očí nekouká.“</span></p>
        <p class="chunk" data-nb-ref-number="35" id="chunk35" data-nb-words="6" data-nb-chars="35"><span class="idea" data-nb-ref-number="38" id="idea38" data-nb-words="6" data-nb-chars="35">„Tedy se&nbsp;ti&nbsp;líbí?“ vyzvídala Elška.</span></p>
        <p class="chunk" data-nb-ref-number="36" id="chunk36" data-nb-words="26" data-nb-chars="129"><span class="idea" data-nb-ref-number="39" id="idea39" data-nb-words="26" data-nb-chars="129">„Hezčích chlapců ve&nbsp;vsi, ale když musím pravdu říct, tedy říkám, že&nbsp;se&nbsp;mi&nbsp;přece žádný tak nelíbí jako on. Často se&nbsp;mi&nbsp;o&nbsp;něm zdá!“</span></p>
        <p class="chunk" data-nb-ref-number="37" id="chunk37" data-nb-words="8" data-nb-chars="40"><span class="idea" data-nb-ref-number="40" id="idea40" data-nb-words="8" data-nb-chars="40">„Nač člověk myslívá, o&nbsp;tom se&nbsp;mu&nbsp;snívá.“</span></p>
        <p class="chunk" data-nb-ref-number="38" id="chunk38" data-nb-words="8" data-nb-chars="39"><span class="idea" data-nb-ref-number="41" id="idea41" data-nb-words="8" data-nb-chars="39">„I ne&nbsp;vždy, sny jsou také od&nbsp;Pánaboha.“</span></p>
        <p class="chunk" data-nb-ref-number="39" id="chunk39" data-nb-words="18" data-nb-chars="91"><span class="idea" data-nb-ref-number="42" id="idea42" data-nb-words="18" data-nb-chars="91">„Řekni tedy upřímně, kdyby ten myslivec řekl – ‚Báro, já&nbsp;si&nbsp;tě&nbsp;vezmu‘ – dala bys mu&nbsp;slovo?“</span></p>
        <p class="chunk" data-nb-ref-number="40" id="chunk40" data-nb-words="77" data-nb-chars="447"><span class="idea" data-nb-ref-number="43" id="idea43" data-nb-words="77" data-nb-chars="447">„Kterak to&nbsp;mluvíte, Eliško, on&nbsp;si&nbsp;na&nbsp;mne nikdy nepomyslí, dokonce aby si&nbsp;mne chtěl vzít – to&nbsp;jsou samé marné sny a&nbsp;řeči, zapomeňte na&nbsp;to. Hou, hou, Plavko, kam to&nbsp;lezeš. Lišaji, kde sháníš, nevidíš Plavku v&nbsp;březině!“ vytrhla se&nbsp;Bára v&nbsp;řeči, vyskočila z&nbsp;měkkého pažitu, aby zatím krávu přihnala. Kdykoliv pak Elška později o&nbsp;myslivci chtěla začít, Bára vždy uhnula a&nbsp;začala o&nbsp;Hynkovi. Tou vzpomínkou věděla, že&nbsp;odvrátí Elšku od&nbsp;jakéhokoli předmětu.</span></p>
        <p class="chunk" data-nb-ref-number="41" id="chunk41" data-nb-words="113" data-nb-chars="643"><span class="idea" data-nb-ref-number="44" id="idea44" data-nb-words="113" data-nb-chars="643">Pan správce byl za&nbsp;několik dní zase na&nbsp;faře, nic ho&nbsp;neodstrašilo. Přišel ale ve&nbsp;dne. I&nbsp;na&nbsp;faře se&nbsp;povídalo o&nbsp;strašidle, ačkoliv pan farář nevěřil na&nbsp;podobné pověry, přece se&nbsp;myslilo, že&nbsp;něco v&nbsp;tom vězet musí, neboť se&nbsp;každý třetí den od&nbsp;jedenácté do&nbsp;půlnoci procházelo, jak to&nbsp;hodnověrní lidé tvrdili. Leckomu pohrozilo a&nbsp;do&nbsp;oken se&nbsp;podívala umrlčí tvář. Lidé byli tak poplašeni, že&nbsp;zvečera již, mimo smělejších mužů, nikdo přes práh jít si&nbsp;netroufal. Litovali svých hříchů, dávali na&nbsp;modlení za&nbsp;duše v&nbsp;očistci, zkrátka strach před smrtí je&nbsp;dohnal k&nbsp;pokání. Pan farář sice v&nbsp;kázání proti pověře a&nbsp;bludu mluvil, ale to&nbsp;všecko nebylo nic platné.</span></p>
        <p class="chunk" data-nb-ref-number="42" id="chunk42" data-nb-words="78" data-nb-chars="462"><span class="idea" data-nb-ref-number="45" id="idea45" data-nb-words="78" data-nb-chars="462">Pan správce, ač&nbsp;se&nbsp;nepřiznal, tak byl všecek přestrašen, že&nbsp;vůčihledě bledl, a&nbsp;kdyby ho&nbsp;nebyla chtivost po&nbsp;sličné nevěstě a&nbsp;bohatém věnu lákala, nebyli by&nbsp;ho&nbsp;na&nbsp;faře více viděli. Chtěl mít tedy co&nbsp;nejdřív jistotu, promluvil s&nbsp;Pepinkou i&nbsp;panem farářem. Jejich ujištění získal a&nbsp;umínil si&nbsp;promluvit i&nbsp;s&nbsp;Elškou, aby hned po&nbsp;žních slavil svatbu. Panna Pepinka oznámila Elšce příchod pana správce na&nbsp;druhý den a&nbsp;domlouvala jí, aby dělala moudrou a&nbsp;poslouchala rozumu.</span></p>
        <p class="chunk" data-nb-ref-number="43" id="chunk43" data-nb-words="61" data-nb-chars="347"><span class="idea" data-nb-ref-number="46" id="idea46" data-nb-words="61" data-nb-chars="347">Elška plakala a&nbsp;prosila tetinku, aby ji&nbsp;nenutila k&nbsp;té&nbsp;netvoře, ale Pepinka se&nbsp;velice na&nbsp;ni&nbsp;rozmrzela. I&nbsp;pan farář, ač&nbsp;jí&nbsp;nedomlouval tak jako sestra, přece ji&nbsp;káral z&nbsp;nevděčnosti a&nbsp;nerozumu. Z&nbsp;Prahy list nepřicházel, ani žádná zpráva. Elška nevěděla, co&nbsp;si&nbsp;počít. Radila se&nbsp;s&nbsp;Bárou, ta&nbsp;ji&nbsp;potěšila, poštvala proti správci, ale to&nbsp;vše nebyla pomoc.</span></p>
        <p class="chunk" data-nb-ref-number="44" id="chunk44" data-nb-words="189" data-nb-chars="1051"><span class="idea" data-nb-ref-number="47" id="idea47" data-nb-words="189" data-nb-chars="1051">Nastal druhý den – den, kdy domnělá smrt nestrašila. Pan správce přišel nastrojený, vyfintěný na&nbsp;námluvy. Panna Pepinka vařila a&nbsp;pekla již od&nbsp;svítání, aby hosta co&nbsp;nejlépe uctila, přišlo i&nbsp;víno na&nbsp;stůl k&nbsp;zasvěcení slavného dne. Bára byla též na&nbsp;faře a&nbsp;jen její domluvě se&nbsp;podařilo, že&nbsp;se&nbsp;Elška jakž takž na&nbsp;nohou udržela. Byla z&nbsp;toho celá nemocná. Když přišlo k&nbsp;řeči, vyjádřila se&nbsp;Elška, aby si&nbsp;pan správce přišel za&nbsp;týden pro slovo. Doufala, že&nbsp;do&nbsp;té&nbsp;doby zprávu z&nbsp;Prahy obdrží. Správcovi se&nbsp;ta&nbsp;vytáčející odpověď nelíbila, ani ta&nbsp;chladná nevěsta, viděl, že&nbsp;to&nbsp;není v&nbsp;pořádku, ale co&nbsp;měl dělat, mlčel a&nbsp;doufal ve&nbsp;svou příznivkyni, pannu Pepinku. Navzdor mrzutosti chutnalo mu&nbsp;jídlo i&nbsp;pití, jak náleží, a&nbsp;tváře mu&nbsp;jen hořely. Ten den měl modrý frak, a&nbsp;tedy mu&nbsp;to&nbsp;ještě lépe slušelo. – Schyloval se&nbsp;večír, pan správce chtěl domů, ale pan farář ho&nbsp;nechtěl ještě pustit – a&nbsp;po&nbsp;hodině, když chtěl zase odejít, řekl pan farář: „Jen počkejte ještě, Vlček vás půjde vyprovodit a&nbsp;třebas také pacholek, může přece být, že&nbsp;nějaká spřež<a href="../Text/diva_bara_008.html#_ftn16">[16]</a> v&nbsp;tom našem lese je.“</span></p>
        <p class="chunk" data-nb-ref-number="45" id="chunk45" data-nb-words="119" data-nb-chars="667"><span class="idea" data-nb-ref-number="48" id="idea48" data-nb-words="119" data-nb-chars="667">Pana správce jak by&nbsp;studenou vodou polil, už&nbsp;mu&nbsp;ani nechutnalo a&nbsp;raději by&nbsp;se&nbsp;byl viděl doma na&nbsp;posteli. Jen to&nbsp;ho&nbsp;zdrželo, že&nbsp;s&nbsp;ním půjdou průvodčí. – Vlček ale měl již trochu v&nbsp;hlavě, pacholek při nalívání si&nbsp;také přihnul, myslil si: „Není to&nbsp;každý den!“ I&nbsp;nedbali jít, až&nbsp;bylo již po&nbsp;desáté. Tu&nbsp;teprve se&nbsp;vypravili na&nbsp;cestu. Správce, strachem vystřízlivělý, pozoroval, že&nbsp;oba jeho průvodčí jsou ochmeleni<a href="../Text/diva_bara_008.html#_ftn17">[17]</a>, šněrovali po&nbsp;cestě jeden sem a&nbsp;druhý tam. Nebylo s&nbsp;nimi řeči, a&nbsp;pan správce byl ve&nbsp;smrtelných úzkostech, ačkoliv si&nbsp;ještě dělal naději, že&nbsp;strašidlo ten den nechodí. Ach, on&nbsp;se&nbsp;na&nbsp;ten den tak těšil, všecko měl pěkně vypočteno, ale všecko se&nbsp;mu&nbsp;zbryndalo.</span></p>
        <p class="chunk" data-nb-ref-number="46" id="chunk46" data-nb-words="115" data-nb-chars="650"><span class="idea" data-nb-ref-number="49" id="idea49" data-nb-words="115" data-nb-chars="650">Noc byla jasná dost, bylo vidět od&nbsp;vesnice až&nbsp;k&nbsp;lesu, už&nbsp;byli pocestní nedaleko, když tu&nbsp;najednou z&nbsp;lesa vystupuje vysokánská – alespoň se&nbsp;jim tak zdálo – bílá postava, přímo k&nbsp;nim. Správce vykřikl a&nbsp;jako špalek se&nbsp;převalil na&nbsp;zem, kostelník mžikem vystřízlivěl, dal se&nbsp;na&nbsp;útěk, jen pacholek zůstal jako sloup stát, když ale postava bílou rukou odhrnula zahalení a&nbsp;umrlčí obličej mu&nbsp;ukázala, zuby na&nbsp;něj vycenila, vlasy mu&nbsp;vyvstaly, hrůza ho&nbsp;obešla i&nbsp;sklesl vedle správce na&nbsp;kolena. Postava si&nbsp;ho&nbsp;ale nevšimla, silnou rukou pozdvihla správce ze&nbsp;země a&nbsp;zahoukla mu&nbsp;dutým hlasem do&nbsp;uší: „Jest se&nbsp;ještě jednou na&nbsp;faře ukážeš co&nbsp;ženich, je&nbsp;po&nbsp;tobě veta!“</span></p>
        <p class="chunk" data-nb-ref-number="47" id="chunk47" data-nb-words="9" data-nb-chars="53"><span class="idea" data-nb-ref-number="50" id="idea50" data-nb-words="9" data-nb-chars="53">To&nbsp;dořekla a&nbsp;kráčela dlouhým, volným krokem k&nbsp;dědině.</span></p>
        <p class="chunk" data-nb-ref-number="48" id="chunk48" data-nb-words="257" data-nb-chars="1472"><span class="idea" data-nb-ref-number="51" id="idea51" data-nb-words="257" data-nb-chars="1472">Zatím Vlček přiběhl bez dechu na&nbsp;náves, dopadl ponocného a&nbsp;vyvolali půl vsi. Srdnatější se&nbsp;osmělili ven, vzali kyje i&nbsp;cepy, kostelník musel na&nbsp;faru pro něco svěceného. Vzali ho&nbsp;doprostřed a&nbsp;brali se&nbsp;na&nbsp;cestu k&nbsp;zádušnímu lesu. Viděli hned u&nbsp;vsi zvolna kráčet bílou postavu, ne&nbsp;ale ke&nbsp;vsi, nýbrž stranou na&nbsp;luka ke&nbsp;hřbitovu. Zarazili se&nbsp;na&nbsp;okamžik, pak si&nbsp;ale křikem dodávali srdnatosti a&nbsp;postupovali všichni v&nbsp;jedné hromadě za&nbsp;bílou postavou, která, když je&nbsp;uviděla, zrychlila krok. Najednou ale i&nbsp;ona se&nbsp;dala do&nbsp;běhu, zamířila k&nbsp;řece a&nbsp;na&nbsp;můstku jim zmizela z&nbsp;očí. Dali se&nbsp;tedy za&nbsp;ní, když získali již více smělosti. U&nbsp;mostku se&nbsp;zastavili. „Něco tu&nbsp;leží bílého!“ křičeli. Kostelník udělal kříž nad mostkem, a&nbsp;když se&nbsp;jim na&nbsp;zvolání „Chval každý dobrý duch Hospodina“ nic neozývalo, přistoupil jeden ze&nbsp;sedláků blíž a&nbsp;viděl, že&nbsp;tam leží jen šat. Kyjem celý ten balík nakydl a&nbsp;tak to&nbsp;nesli do&nbsp;vsi. Na&nbsp;cestě ale vzali s&nbsp;sebou polomrtvého správce, kterého pacholek musel skoro nést. Šli zrovna do&nbsp;fary. Pan farář ještě nespal a&nbsp;ochotně jim dveře otevřel. Prohlíželi, co&nbsp;našli, a&nbsp;všichni zůstali, jak by&nbsp;z&nbsp;oblak spadli. Byly to&nbsp;dvě bílé plachty a&nbsp;hnědá vlněná suknice s&nbsp;červenou lemovkou. Suknici znali: „To je&nbsp;divé Báry!“ zvolali všichni. „Proklatě!“ kleli někteří. „To je&nbsp;pravý drak!“ nadávali jiní, nejhůř ale řádil správce a&nbsp;kostelník, ti&nbsp;se&nbsp;málem pominuli. Jediný pacholek se&nbsp;smál: „Snáze bych se&nbsp;byl smrti nadál, než že&nbsp;v&nbsp;tom strašidlu vězí Bára, je&nbsp;to&nbsp;zatrolená ženská!“</span></p>
        <p class="chunk" data-nb-ref-number="49" id="chunk49" data-nb-words="49" data-nb-chars="275"><span class="idea" data-nb-ref-number="52" id="idea52" data-nb-words="49" data-nb-chars="275">Vtom také do&nbsp;společnosti panna Pepinka přibyla. Hluk a&nbsp;lomoz ji&nbsp;vyvábil z&nbsp;komůrky, kde již odpočívala na&nbsp;lůžku. Zahalená byla v&nbsp;šátku, na&nbsp;hlavě měla žlutý noční prošívaný čepec; musela mít na&nbsp;sobě vždy něco žlutého. Přišla s&nbsp;kahancem v&nbsp;jedné ruce a&nbsp;náručí klíčů v&nbsp;druhé ruce.</span></p>
        <p class="chunk" data-nb-ref-number="50" id="chunk50" data-nb-words="34" data-nb-chars="217"><span class="idea" data-nb-ref-number="53" id="idea53" data-nb-words="34" data-nb-chars="217">„Pro pána krále, lidi, co&nbsp;se&nbsp;stalo?“ ptala se&nbsp;ulekaná. Z&nbsp;několika úst slyšela neslýchanou událost. „Oh, bezbožná, nevděčná holka!“ zvolala Pepinka. „No, počkej, ta&nbsp;ode mne nahrabe, té&nbsp;vyložím evangelium, kde ji&nbsp;máte?“</span></p>
        <p class="chunk" data-nb-ref-number="51" id="chunk51" data-nb-words="13" data-nb-chars="71"><span class="idea" data-nb-ref-number="54" id="idea54" data-nb-words="13" data-nb-chars="71">„Kdopak ví, zmizela nám uprostřed můstku, jak by&nbsp;se&nbsp;zem pod ní&nbsp;slehla.“</span></p>
        <p class="chunk" data-nb-ref-number="52" id="chunk52" data-nb-words="7" data-nb-chars="39"><span class="idea" data-nb-ref-number="55" id="idea55" data-nb-words="7" data-nb-chars="39">„Snad skočila do&nbsp;vody?“ řekl pan farář.</span></p>
        <p class="chunk" data-nb-ref-number="53" id="chunk53" data-nb-words="39" data-nb-chars="226"><span class="idea" data-nb-ref-number="56" id="idea56" data-nb-words="39" data-nb-chars="226">„Neslyšeli jsme žbluňknutí, ani jsme nikoho ve&nbsp;vodě neviděli, ale copak to, velebný pane, takové divé dítě, to&nbsp;se&nbsp;umí udělat neviditelné, tomu je&nbsp;ve&nbsp;vodě jako v&nbsp;ohni, v&nbsp;povětří jako na&nbsp;zemi, všude stejně,“ pravil jeden soused.</span></p>
        <p class="chunk" data-nb-ref-number="54" id="chunk54" data-nb-words="28" data-nb-chars="165"><span class="idea" data-nb-ref-number="57" id="idea57" data-nb-words="28" data-nb-chars="165">„Nevěřte takovým báchorám, lidé,“ káral pan farář. „Bára je&nbsp;odvážné děvče a&nbsp;prováděla rozpustilosti, to&nbsp;je&nbsp;vše, a&nbsp;za&nbsp;to&nbsp;musí být pokáraná. Musí ke&nbsp;mně zítra přijít.“</span></p>
        <p class="chunk" data-nb-ref-number="55" id="chunk55" data-nb-words="24" data-nb-chars="157"><span class="idea" data-nb-ref-number="58" id="idea58" data-nb-words="24" data-nb-chars="157">„Přísně pokáraná, veledůstojný pane,“ mínil pan správce. Chvěl se&nbsp;zlostí, dosud mu&nbsp;strach lámal kosti. „Přísně, to&nbsp;je&nbsp;trestuhodné, celou obec mít za&nbsp;blázny.“</span></p>
        <p class="chunk" data-nb-ref-number="56" id="chunk56" data-nb-words="13" data-nb-chars="78"><span class="idea" data-nb-ref-number="59" id="idea59" data-nb-words="13" data-nb-chars="78">„Tak zlé to&nbsp;nebylo, vzácný pane,“ mínili sedláci, „to se&nbsp;jen ženské splašily!“</span></p>
        <p class="chunk" data-nb-ref-number="57" id="chunk57" data-nb-words="30" data-nb-chars="182"><span class="idea" data-nb-ref-number="60" id="idea60" data-nb-words="30" data-nb-chars="182">„Moje žena, chudák, to&nbsp;odstůně, je&nbsp;to&nbsp;bezbožnost k&nbsp;neodpuštění,“ stěžoval si&nbsp;Vlček. O&nbsp;svém strachu nemluvil. Z&nbsp;toho měla panna Pepinka takovou radost, že&nbsp;by&nbsp;hned byla Báře odpustila.</span></p>
        <p class="chunk" data-nb-ref-number="58" id="chunk58" data-nb-words="149" data-nb-chars="823"><span class="idea" data-nb-ref-number="61" id="idea61" data-nb-words="149" data-nb-chars="823">Pacholek ji&nbsp;ale zase popudil, když povídal: „Co bych zapíral, já&nbsp;se&nbsp;opravdu bál, ač&nbsp;se&nbsp;hned neleknu, a&nbsp;báli jsme se&nbsp;všichni. Vy, pane kostelníku, jste sotva domů dolezl – a&nbsp;vzácný pan správce padl na&nbsp;zem jako hnilička<a href="../Text/diva_bara_008.html#_ftn18">[18]</a>. Když na&nbsp;mne zuby vycenila, myslil jsem vskutku, to&nbsp;je&nbsp;smrt, není divu, měl jsem trochu hlavu pod vínem, a&nbsp;už&nbsp;jsem čekal, že&nbsp;mne čapne za&nbsp;krk, ale ona popadla vzácného pána a&nbsp;vyzdvihla ho&nbsp;vzhůru. ‚Jest se&nbsp;ještě jednou na&nbsp;faře ukážeš co&nbsp;ženich, je&nbsp;po&nbsp;tobě veta!‘ křikla mu&nbsp;do&nbsp;uší.“ Pacholek chtěl ukazovat, jak ho&nbsp;Bára popadla, ale pan správce se&nbsp;uhnul a&nbsp;jeho obličej hrál z&nbsp;červena do&nbsp;fialova. To&nbsp;pannu Pepinku hrozně urazilo, sedláci ale odpustili Báře svoje zahanbení za&nbsp;to, co&nbsp;panu správci udělala. Celé vyjednávání se&nbsp;odložilo na&nbsp;ráno, pan správce zůstal na&nbsp;faře, ale za&nbsp;svítání byl již přes meze.</span></p>
        <p class="chunk" data-nb-ref-number="59" id="chunk59" data-nb-words="46" data-nb-chars="267"><span class="idea" data-nb-ref-number="62" id="idea62" data-nb-words="46" data-nb-chars="267">Když Elška ráno slyšela, čeho se&nbsp;Bára pro ni&nbsp;odvážila, prosila strejčka i&nbsp;Pepinku, aby jí&nbsp;odpustili, že&nbsp;to&nbsp;jen kvůli ní&nbsp;udělala, aby ji&nbsp;pana správce zprostila. Panna Pepinka nechtěla od&nbsp;plánu ustoupit, a&nbsp;že&nbsp;Bára správce tak pohaněla, to&nbsp;nemohlo se&nbsp;lehce jen odpustit.</span></p>
        <p class="chunk" data-nb-ref-number="60" id="chunk60" data-nb-words="46" data-nb-chars="263"><span class="idea" data-nb-ref-number="63" id="idea63" data-nb-words="46" data-nb-chars="263">„A když si&nbsp;pana správce nevezmeš, ani nit ode mne nedostaneš,“ hrozila Elšce, ta&nbsp;ale jen rameny pokrčila. Pan farář nebyl tak svéhlavý; nechtěl neteři domlouvat, ale aby Báře zcela odpustil, to&nbsp;nemohl sám o&nbsp;sobě učinit. Elška by&nbsp;byla ráda k&nbsp;Báře šla, ale nesměla.</span></p>
        <p class="chunk" data-nb-ref-number="61" id="chunk61" data-nb-words="65" data-nb-chars="397"><span class="idea" data-nb-ref-number="64" id="idea64" data-nb-words="65" data-nb-chars="397">Jakub nic o&nbsp;spádech svého děvčete nevěděl, ráno jak obyčejně vzal troubu a&nbsp;šel svolávat stádo. Ale kupodivu – jako by&nbsp;přes noc všecek dobytek popadal, anebo všechny děvečky zaspaly, nikde se&nbsp;vrata neotvírala. Šel až&nbsp;k&nbsp;samým stavením, troubil, že&nbsp;by&nbsp;mrtvé z&nbsp;hrobu vyvolat mohl, krávy sice řvaly, ale nikdo je&nbsp;nešel pouštět. Děvečky přišly a&nbsp;povídaly: „Nebudete, Jakube, vyhánět, bude vyhánět jiný!“</span></p>
        <p class="chunk" data-nb-ref-number="62" id="chunk62" data-nb-words="32" data-nb-chars="151"><span class="idea" data-nb-ref-number="65" id="idea65" data-nb-words="32" data-nb-chars="151">„Co je&nbsp;to?“ myslil si&nbsp;Jakub a&nbsp;šel k&nbsp;rychtáři. Tu&nbsp;slyšel, co&nbsp;se&nbsp;děje. „Proti vám nemáme nic, ale vaše Bára je&nbsp;divá, a&nbsp;selky se&nbsp;jí&nbsp;bojí, že&nbsp;jim učaruje.“</span></p>
        <p class="chunk" data-nb-ref-number="63" id="chunk63" data-nb-words="7" data-nb-chars="36"><span class="idea" data-nb-ref-number="66" id="idea66" data-nb-words="7" data-nb-chars="36">„Což se&nbsp;už&nbsp;někdy stala stádu škoda?“</span></p>
        <p class="chunk" data-nb-ref-number="64" id="chunk64" data-nb-words="7" data-nb-chars="38"><span class="idea" data-nb-ref-number="67" id="idea67" data-nb-words="7" data-nb-chars="38">„Nestala, ale Bára by&nbsp;se&nbsp;mohla mstít.“</span></p>
        <p class="chunk" data-nb-ref-number="65" id="chunk65" data-nb-words="26" data-nb-chars="156"><span class="idea" data-nb-ref-number="68" id="idea68" data-nb-words="26" data-nb-chars="156">„Nechte moje dívčí na&nbsp;pokoji,“ rozhněval se&nbsp;Jakub, „chcete-li mne ve&nbsp;službě mít, budu vám sloužit, ne-li, také dobře, svět je&nbsp;široký – Pánbůh nás neopustí.“</span></p>
        <p class="chunk" data-nb-ref-number="66" id="chunk66" data-nb-words="4" data-nb-chars="25"><span class="idea" data-nb-ref-number="69" id="idea69" data-nb-words="4" data-nb-chars="25">„Nedělalo by&nbsp;to&nbsp;dobrotu.“</span></p>
        <p class="chunk" data-nb-ref-number="67" id="chunk67" data-nb-words="55" data-nb-chars="325"><span class="idea" data-nb-ref-number="70" id="idea70" data-nb-words="55" data-nb-chars="325">„Tedy si&nbsp;dejte do&nbsp;pastýrny, koho chcete, a&nbsp;buďte tu&nbsp;spánembohem!“ Snad jaktěživ Jakub tolik nemluvil a&nbsp;tak se&nbsp;nerozhněval jako tehdy. Odešel domů. Bára tam nebyla. Šel odvázat Lišaje, krávu i&nbsp;býka, jež měl na&nbsp;starosti, nechal bučet a&nbsp;šel na&nbsp;faru. Bára stála před panem farářem. „Dělala jsi to&nbsp;strašidlo?“ vyslýchal pan farář.</span></p>
        <p class="chunk" data-nb-ref-number="68" id="chunk68" data-nb-words="6" data-nb-chars="46"><span class="idea" data-nb-ref-number="71" id="idea71" data-nb-words="6" data-nb-chars="46">„Dělala, velebný pane,“ neohroženě řekla Bára.</span></p>
        <p class="chunk" data-nb-ref-number="69" id="chunk69" data-nb-words="2" data-nb-chars="9"><span class="idea" data-nb-ref-number="72" id="idea72" data-nb-words="2" data-nb-chars="9">„A proč?“</span></p>
        <p class="chunk" data-nb-ref-number="70" id="chunk70" data-nb-words="28" data-nb-chars="167"><span class="idea" data-nb-ref-number="73" id="idea73" data-nb-words="28" data-nb-chars="167">„Věděla jsem, že&nbsp;je&nbsp;pan správce strašpytel. Chtěla jsem odstrašit pana správčího, aby netrápil pannu Elšku, ona ho&nbsp;nemůže vystát a&nbsp;umřela by, kdyby si&nbsp;ho&nbsp;musela vzít.“</span></p>
        <p class="chunk" data-nb-ref-number="71" id="chunk71" data-nb-words="21" data-nb-chars="110"><span class="idea" data-nb-ref-number="74" id="idea74" data-nb-words="21" data-nb-chars="110">„Pamatuj si, abys nehasila nikdy, co&nbsp;tě&nbsp;nepálí, i&nbsp;bez tebe by&nbsp;se&nbsp;to&nbsp;spořádalo. Jak jsi mohla z&nbsp;můstku zmizet?“</span></p>
        <p class="chunk" data-nb-ref-number="72" id="chunk72" data-nb-words="22" data-nb-chars="128"><span class="idea" data-nb-ref-number="75" id="idea75" data-nb-words="22" data-nb-chars="128">„Dobře, velebný pane; shodila jsem ze&nbsp;sebe plachty šaty, skočila do&nbsp;řeky a&nbsp;pod vodou jsem kus plavala, proto mne nikdo neviděl.“</span></p>
        <p class="chunk" data-nb-ref-number="73" id="chunk73" data-nb-words="18" data-nb-chars="94"><span class="idea" data-nb-ref-number="76" id="idea76" data-nb-words="18" data-nb-chars="94">„Plavala pod vodou!“ spráskl ruce pan farář, „jaké to&nbsp;děvče je! A&nbsp;v&nbsp;noci! Kdo tě&nbsp;tomu naučil!“</span></p>
        <p class="chunk" data-nb-ref-number="74" id="chunk74" data-nb-words="35" data-nb-chars="196"><span class="idea" data-nb-ref-number="77" id="idea77" data-nb-words="35" data-nb-chars="196">Báře bylo farářovo divení skoro směšné. „I velebný pane, táta mne navedl, jak se&nbsp;musím pohybovat, ostatní jsem se&nbsp;naučila sama. To&nbsp;není žádný kumšt. Já&nbsp;znám v&nbsp;řece každý kámen, čeho bych se&nbsp;bála!“</span></p>
        <p class="chunk" data-nb-ref-number="75" id="chunk75" data-nb-words="84" data-nb-chars="465"><span class="idea" data-nb-ref-number="78" id="idea78" data-nb-words="84" data-nb-chars="465">Pan farář dal Báře ještě dlouhé napomenutí, pak ji&nbsp;poslal do&nbsp;čeledníku<a href="../Text/diva_bara_008.html#_ftn19">[19]</a>, aby tam čekala na&nbsp;rozsudek. Poradil se&nbsp;s&nbsp;rychtářem, konšely i&nbsp;panem učitelem a&nbsp;usoudil tak, když udělala Bára takové všeobecné pohoršení a&nbsp;tolik se&nbsp;odvážila, aby byla veřejně potrestaná. Uložil se&nbsp;jí&nbsp;ten trest, aby jednu celou noc byla zavřena v&nbsp;kostnici na&nbsp;hřbitově. Zdál se&nbsp;to&nbsp;být všem hrozný trest, ale když prý je&nbsp;tak smělá, že&nbsp;se&nbsp;ničeho a&nbsp;nikoho nebojí, ať&nbsp;prý pozná, co&nbsp;je&nbsp;to&nbsp;bát se.</span></p>
        <p class="chunk" data-nb-ref-number="76" id="chunk76" data-nb-words="119" data-nb-chars="649"><span class="idea" data-nb-ref-number="79" id="idea79" data-nb-words="119" data-nb-chars="649">Panně Pepince se&nbsp;ten rozsudek nelíbil, Elška se&nbsp;zděsila a&nbsp;kdejaká ženská se&nbsp;otřásla hrůzou nad tím trestem, ba&nbsp;i&nbsp;kostelníková byla volna odpustit Báře a&nbsp;myslila, že&nbsp;bude dost trestána pouhou hrozbou. Jen Báru samu to&nbsp;nepohnulo – trápilo ji&nbsp;více to, že&nbsp;tátu obec vyhání. Slyšela již, co&nbsp;se&nbsp;mu&nbsp;stalo. Když ji&nbsp;pan farář řekl, kde má&nbsp;příští noc nocovat, vyslechla vše zcela pokojně, ale pak políbila knězi ruku a&nbsp;zaprosila: „Což je&nbsp;o&nbsp;nocleh, spím-li tu, nebo tam, já&nbsp;spím i&nbsp;na&nbsp;kameně dobře, hůř je&nbsp;o&nbsp;tátu, kde ten bude, když mu&nbsp;vzali službu. A&nbsp;táta bez stáda živ nebude, jaktěživ mu&nbsp;je&nbsp;zvyklý – on&nbsp;mi&nbsp;umře. Zprostředkujte to&nbsp;prosím nějak, velebný pane.“</span></p>
        <p class="chunk" data-nb-ref-number="77" id="chunk77" data-nb-words="29" data-nb-chars="143"><span class="idea" data-nb-ref-number="80" id="idea80" data-nb-words="29" data-nb-chars="143">Každý se&nbsp;divil, kde to&nbsp;děvče té&nbsp;neohroženosti nabralo, a&nbsp;tu&nbsp;přece jen věřili, že&nbsp;to&nbsp;s&nbsp;ní&nbsp;není samo sebou a&nbsp;že&nbsp;není Bára jako každý jiný člověk.</span></p>
        <p class="chunk" data-nb-ref-number="78" id="chunk78" data-nb-words="36" data-nb-chars="230"><span class="idea" data-nb-ref-number="81" id="idea81" data-nb-words="36" data-nb-chars="230">„Však jí&nbsp;hřebínek spadne, jen až&nbsp;večír…“ mysleli mnozí, ale zmýlili se. Bára byla jen tak dlouho smutná, dokud se&nbsp;nedověděla, že&nbsp;sedláci Jakubovi zase pastýřství vrátili, což pan farář zprostředkoval, když mu&nbsp;odevzdal svoje stádo.</span></p>
        <p class="chunk" data-nb-ref-number="79" id="chunk79" data-nb-words="64" data-nb-chars="356"><span class="idea" data-nb-ref-number="82" id="idea82" data-nb-words="64" data-nb-chars="356">Po&nbsp;obědě, když pan farář dřímal a&nbsp;panna Pepinka také trochu klímala po&nbsp;nočním rámusu, vykradla se&nbsp;Elška z&nbsp;pokoje a&nbsp;dolů k&nbsp;Báře. Byla všecka uplakaná, ustrašená, prudce popadla Báru okolo krku – a&nbsp;plakala zase. „Inu, buďte klidná,“ těšila ji&nbsp;Bára, „jen když vám ten cvrček více nepřijde, a&nbsp;musel by&nbsp;to&nbsp;být člověk bez vší cti, aby přišel. Ostatní se&nbsp;spraví.“</span></p>
        <p class="chunk" data-nb-ref-number="80" id="chunk80" data-nb-words="12" data-nb-chars="67"><span class="idea" data-nb-ref-number="83" id="idea83" data-nb-words="12" data-nb-chars="67">„Ale ty, chudáku, dnes v&nbsp;kostnici, ach bože, já&nbsp;nebudu mít pokoje.“</span></p>
        <p class="chunk" data-nb-ref-number="81" id="chunk81" data-nb-words="98" data-nb-chars="531"><span class="idea" data-nb-ref-number="84" id="idea84" data-nb-words="98" data-nb-chars="531">„I z&nbsp;toho si&nbsp;nic nedělejte, spala já&nbsp;jsem u&nbsp;samého hřbitova nejednou a&nbsp;mám ho&nbsp;celé noci a&nbsp;dni před nosem. Jen vy&nbsp;spěte! Prosím vás, dejte vzkázat tátovi, aby neměl o&nbsp;mne žádný strach a&nbsp;Lišaje uvázal v&nbsp;noci, aby za&nbsp;mnou nešel. Až&nbsp;zítra vám povím celý ten rámus, a&nbsp;jak jsem správci nahnala, nasmějete se. Snad dostanete záhy zprávy od&nbsp;pana Hynka. Až&nbsp;se&nbsp;ale vy, Elško, odtud dostanete, pak mne tu&nbsp;nenecháte?“ smutně se&nbsp;otázala Bára. Elška jí&nbsp;ale stiskla ruku a&nbsp;zašeptala: „Jsme svoje!“ Tiše odešla. Bára si&nbsp;pozpěvovala a&nbsp;byla pokojná.</span></p>
        <p class="chunk" data-nb-ref-number="82" id="chunk82" data-nb-words="112" data-nb-chars="635"><span class="idea" data-nb-ref-number="85" id="idea85" data-nb-words="112" data-nb-chars="635">Když už&nbsp;se&nbsp;hodně setmělo, přišel kostelník a&nbsp;ponocný, aby odvedli Báru na&nbsp;hřbitov. Panna Pepinka na&nbsp;ni&nbsp;mrkla, aby prosila pana faráře, chtěla také dobré slovo za&nbsp;ni&nbsp;dát, ale Bára nechtěla rozumět; a&nbsp;když pan farář sám řekl, že&nbsp;by&nbsp;se&nbsp;dal snad trest ten uprosit, pohodila vzdorně hlavou: „Když jste ráčili usoudit, že&nbsp;jsem trestu hodna, tedy si&nbsp;ho&nbsp;podstoupím!“ A&nbsp;šla klidně s&nbsp;muži. Lidé vybíhali ven, mnozí ji&nbsp;litovali, ale Bára si&nbsp;žádného ani nevšimla a&nbsp;vesele kráčela ke&nbsp;hřbitovu, který ležel u&nbsp;paty lesa, nedaleko obecní pastvy. Otevřeli malou komoru, kde byly složené kosti a&nbsp;máry a&nbsp;přáli jí: „Pánbůh tě&nbsp;tu&nbsp;opatruj.“ Pak odešli domů.</span></p>
        <p class="chunk" data-nb-ref-number="83" id="chunk83" data-nb-words="27" data-nb-chars="139"><span class="idea" data-nb-ref-number="86" id="idea86" data-nb-words="27" data-nb-chars="139">Z&nbsp;komory bylo malé okénko jako dlaň, kterým bylo vidět do&nbsp;údolí a&nbsp;na&nbsp;les. Bára se&nbsp;postavila k&nbsp;tomu okénečku a&nbsp;dívala se&nbsp;dlouho, dlouho ven.</span></p>
        <p class="chunk" data-nb-ref-number="84" id="chunk84" data-nb-words="171" data-nb-chars="1028"><span class="idea" data-nb-ref-number="87" id="idea87" data-nb-words="171" data-nb-chars="1028">Smutné musely to&nbsp;být myšlenky, které jí&nbsp;hlavu probíhaly, neboť slza za&nbsp;slzou padala z&nbsp;krásných očí na&nbsp;brunátnou tvář. Výše vystupoval měsíc, jedno světlo za&nbsp;druhým haslo, tišeji a&nbsp;tišeji bylo kolkolem, přes hroby kladly se&nbsp;stíny vysokých jedlí, jež u&nbsp;zdi stály, nad údolím vznášely se&nbsp;lehounké mlhy. Jedině štěkot a&nbsp;vytí psů přerušovaly noční tichost. Bára se&nbsp;dívala na&nbsp;matčin hrob, připomínala si&nbsp;osamělé mládí, nenávist a&nbsp;opovrhování lidí a&nbsp;poprvé cítila všeho toho tíži, poprvé jí&nbsp;přišla na&nbsp;mysl myšlenka – „Kéž tu, matko, vedle tebe ležím!“ Myšlenka rodila myšlenku, jeden obraz stíhal druhý, objímala v&nbsp;duchu krásnou Elšku a&nbsp;na&nbsp;lesní stezce vykouzlila jí&nbsp;obrazotvornost vysokého, ramenatého muže s&nbsp;ráznou tváří v&nbsp;mysliveckém oděvu. Ale konečně se&nbsp;odvrátila od&nbsp;okénka, mlčky zavrtěla hlavou, rukama si&nbsp;zakryla tvář, klesla s&nbsp;hlubokým povzdechem na&nbsp;zem. Plakala a&nbsp;modlila se. Umírněná konečně vstala ze&nbsp;země a&nbsp;chtěla si&nbsp;lehnout na&nbsp;máry, když tu&nbsp;u&nbsp;okénka zaštěkne pes a&nbsp;hrubý hlas se&nbsp;ozývá: „Báro, spíš?“ Byl to&nbsp;Jakub a&nbsp;Lišaj.</span></p>
        <p class="chunk" data-nb-ref-number="85" id="chunk85" data-nb-words="13" data-nb-chars="75"><span class="idea" data-nb-ref-number="88" id="idea88" data-nb-words="13" data-nb-chars="75">„Nespím, táto, ale budu hned spát, pročpak jste sem přišel? Já&nbsp;se&nbsp;nebojím.“</span></p>
        <p class="chunk" data-nb-ref-number="86" id="chunk86" data-nb-words="25" data-nb-chars="125"><span class="idea" data-nb-ref-number="89" id="idea89" data-nb-words="25" data-nb-chars="125">„Dobře tedy, děvče, spi, já&nbsp;budu spát zde, vždyť je&nbsp;teplá noc!“ a&nbsp;otec ulehl si&nbsp;s&nbsp;Lišajem pod okénko. Spali dobře až&nbsp;do&nbsp;rána.</span></p>
        <p class="chunk" data-nb-ref-number="87" id="chunk87" data-nb-words="24" data-nb-chars="134"><span class="idea" data-nb-ref-number="90" id="idea90" data-nb-words="24" data-nb-chars="134">Ráno, když začalo svítat, přicházel lesem muž v&nbsp;mysliveckém oděvu. Jakub ho&nbsp;často vídal chodit v&nbsp;lese i&nbsp;po&nbsp;údolí, nevěděl ale, kdo je.</span></p>
        <p class="chunk" data-nb-ref-number="88" id="chunk88" data-nb-words="11" data-nb-chars="60"><span class="idea" data-nb-ref-number="91" id="idea91" data-nb-words="11" data-nb-chars="60">„Co tu&nbsp;děláte, Jakube?“ ptal se&nbsp;myslivec, když k&nbsp;němu došel.</span></p>
        <p class="chunk" data-nb-ref-number="89" id="chunk89" data-nb-words="16" data-nb-chars="74"><span class="idea" data-nb-ref-number="92" id="idea92" data-nb-words="16" data-nb-chars="74">„I pane, zavřeli mi&nbsp;tu&nbsp;moji dívčici přes noc, a&nbsp;tu&nbsp;nedalo mi&nbsp;to&nbsp;být doma.“</span></p>
        <p class="chunk" data-nb-ref-number="90" id="chunk90" data-nb-words="74" data-nb-chars="438"><span class="idea" data-nb-ref-number="93" id="idea93" data-nb-words="74" data-nb-chars="438">„Báru? – Co&nbsp;se&nbsp;stalo?“ ptal se&nbsp;s&nbsp;podivením myslivec. Jakub v&nbsp;krátkosti vše pověděl. Myslivec zaklel, pak strhl ručnici z&nbsp;ramene, pověsil na&nbsp;strom, vyšinul se&nbsp;hbitě přes zeď hřbitova, vypáčil silnou paží dveře kostnice a&nbsp;stál před Bárou, kterou hřmot probudil. Když uviděla myslivce před sebou, měla za&nbsp;to, že&nbsp;je&nbsp;ještě ve&nbsp;snu, když ale uslyšela jeho hlas, divila se, proč tam přichází, a&nbsp;nemohla rozpačitostí ani na&nbsp;jeho pozdrav poděkovat.</span></p>
        <p class="chunk" data-nb-ref-number="91" id="chunk91" data-nb-words="37" data-nb-chars="190"><span class="idea" data-nb-ref-number="94" id="idea94" data-nb-words="37" data-nb-chars="190">„Nediv se, Báro, že&nbsp;jsem tak sem vrazil, jdu okolo, vidím tvého otce, slyším, co&nbsp;se&nbsp;s&nbsp;tebou dělo, žes tu. To&nbsp;mne rozhněvalo. Pojď pryč z&nbsp;té&nbsp;umrlčiny,“ pobídl Báru myslivec a&nbsp;vzal ji&nbsp;za&nbsp;ruku.</span></p>
        <p class="chunk" data-nb-ref-number="92" id="chunk92" data-nb-words="32" data-nb-chars="165"><span class="idea" data-nb-ref-number="95" id="idea95" data-nb-words="32" data-nb-chars="165">„Ne tak, pane – zůstanu zde, až&nbsp;sem pro mne přijdou, řekli by, že&nbsp;jsem utekla. Vždyť mi&nbsp;tu&nbsp;nebylo tak zle,“ zdráhala se&nbsp;Bára a&nbsp;zlehka vytáhla ruku z&nbsp;ruky myslivcovy.</span></p>
        <p class="chunk" data-nb-ref-number="93" id="chunk93" data-nb-words="93" data-nb-chars="490"><span class="idea" data-nb-ref-number="96" id="idea96" data-nb-words="93" data-nb-chars="490">„Tedy zavolám otce a&nbsp;zůstaneme zde oba,“ řekl myslivec a&nbsp;zavolal na&nbsp;Jakuba. Vlezl tedy i&nbsp;Jakub přes plot a&nbsp;vešel k&nbsp;Báře. Lišaj nevěděl ani, co&nbsp;dělat radostí, když Báru zase viděl. Jakub při pohledu na&nbsp;místo, kde Bára spala, byl by&nbsp;se&nbsp;hned pustil do&nbsp;pláče, aby tedy slzy zakryl, šel na&nbsp;hrob své nebožky. Myslivec si&nbsp;sedl na&nbsp;máry, Bára si&nbsp;hrála s&nbsp;Lišajem, ale viděla přece, že&nbsp;myslivec neodvratně na&nbsp;ni&nbsp;hledí, rděla se&nbsp;a&nbsp;bledla a&nbsp;srdce jí&nbsp;tlouklo mocněji než v&nbsp;noci, kdy byla sama v&nbsp;kostnici.</span></p>
        <p class="chunk" data-nb-ref-number="94" id="chunk94" data-nb-words="20" data-nb-chars="101"><span class="idea" data-nb-ref-number="97" id="idea97" data-nb-words="20" data-nb-chars="101">„A což není ve&nbsp;vesnici nikdo mimo otce, který by&nbsp;sem k&nbsp;tobě byl dohlídl?“ ptal se&nbsp;po&nbsp;chvíli myslivec.</span></p>
        <p class="chunk" data-nb-ref-number="95" id="chunk95" data-nb-words="41" data-nb-chars="213"><span class="idea" data-nb-ref-number="98" id="idea98" data-nb-words="41" data-nb-chars="213">„Mimo Elšky a&nbsp;otce nikdo, otec přišel, Elška přijít nemůže a&nbsp;jiného není, kdo by&nbsp;mne tak miloval. A&nbsp;ty, viď?“ pravila a&nbsp;dívala se&nbsp;psovi do&nbsp;očí. – „A přiblížit se&nbsp;ke&nbsp;hřbitovu v&nbsp;noci každý se&nbsp;obává,“ doložila ještě.</span></p>
        <p class="chunk" data-nb-ref-number="96" id="chunk96" data-nb-words="18" data-nb-chars="103"><span class="idea" data-nb-ref-number="99" id="idea99" data-nb-words="18" data-nb-chars="103">„Divím se&nbsp;tvé smělosti, jako jsem se&nbsp;divil tvé síle. Vždycky jsem matce o&nbsp;tobě povídal,“ řekl myslivec.</span></p>
        <p class="chunk" data-nb-ref-number="97" id="chunk97" data-nb-words="9" data-nb-chars="52"><span class="idea" data-nb-ref-number="100" id="idea100" data-nb-words="9" data-nb-chars="52">„Vy máte, pane, ještě matku?“ ptala se&nbsp;Bára důvěrně.</span></p>
        <p class="chunk" data-nb-ref-number="98" id="chunk98" data-nb-words="128" data-nb-chars="652"><span class="idea" data-nb-ref-number="101" id="idea101" data-nb-words="128" data-nb-chars="652">„Ano, starou matku, bydlíme spolu vysoko na&nbsp;vrchu, tři čtvrtě hodiny odtud, v&nbsp;lese, v&nbsp;myslivně. Já&nbsp;jsem myslivec. Moje matka si&nbsp;přeje dceru, viděla by&nbsp;mne ráda šťastného. Nenašel jsem nikde ženu, jakou bych si&nbsp;přál, až&nbsp;jsem tebe viděl. – Báro, já&nbsp;nejsem přítel dlouhých řečí, mám tě&nbsp;rád od&nbsp;té&nbsp;chvíle, co&nbsp;jsem tě&nbsp;viděl, já&nbsp;se&nbsp;tě&nbsp;naučil i&nbsp;znát, třebas jsem s&nbsp;tebou nemluvil – a&nbsp;že&nbsp;jsem ti&nbsp;dosud nic neřekl, stalo se&nbsp;tím, že&nbsp;jsem si&nbsp;netroufal dojít pro tvoje slovo. Nyní víš vše, řekni i&nbsp;ty, jestli se&nbsp;ti&nbsp;líbím – a&nbsp;chceš-li být mou ženou. Ve&nbsp;Vestci nyní být nemůžeš, seber si&nbsp;tedy, co&nbsp;máš, a&nbsp;pojďte hned s&nbsp;otcem ke&nbsp;mně do&nbsp;lesa, kde tě&nbsp;budou lidé milovat.“</span></p>
        <p class="chunk" data-nb-ref-number="99" id="chunk99" data-nb-words="73" data-nb-chars="394"><span class="idea" data-nb-ref-number="102" id="idea102" data-nb-words="73" data-nb-chars="394">Bára stála jako socha, ani sebou nehnula, ani promluvit nemohla. Myslivec nevěděl, jak si&nbsp;to&nbsp;má&nbsp;vyložit, ale chtěl se&nbsp;dovědět pravdu, byť by&nbsp;i&nbsp;trpká byla. Ještě jednou se&nbsp;Báry ptal, zdali chce být jeho ženou. Tu&nbsp;se&nbsp;pustilo děvče do&nbsp;pláče a&nbsp;zvolalo: „Bože, což je&nbsp;to&nbsp;pravda, že&nbsp;mne máte rád?“ Myslivec jí&nbsp;to&nbsp;ústy i&nbsp;rukou dáním dosvědčil, a&nbsp;tu&nbsp;teprve mu&nbsp;vyznala svoji dávno k&nbsp;němu chovanou lásku.</span></p>
        <p class="chunk" data-nb-ref-number="100" id="chunk100" data-nb-words="96" data-nb-chars="550"><span class="idea" data-nb-ref-number="103" id="idea103" data-nb-words="96" data-nb-chars="550">Srozuměni, vyšli ven, přiklekli k&nbsp;Jakubovi a&nbsp;myslivec pravil: „Znáte mne, tatíku, víte, že&nbsp;mohu ženu zaopatřit už&nbsp;dávno. Žádná se&nbsp;mi&nbsp;ale nelíbila, až&nbsp;jsem viděl vaši dceru, tu&nbsp;jsem si&nbsp;zamiloval. Právě jsme se&nbsp;spolu domluvili, dejte nám tedy vaše požehnání. Třebas je&nbsp;to&nbsp;na&nbsp;hřbitově, všude zem páně, všude bůh!“ Jakub se&nbsp;neptal co&nbsp;a&nbsp;jak, jen když byla Bára spokojená. Požehnal jim a&nbsp;pak se&nbsp;domluvili. Jak se&nbsp;podivil kostelník, když po&nbsp;klekání přišel pro Báru a&nbsp;v&nbsp;kostnici ji&nbsp;našel ve&nbsp;společnosti otce a&nbsp;ženicha, za&nbsp;jakéhož se&nbsp;ihned myslivec prohlásil.</span></p>
        <p class="chunk" data-nb-ref-number="101" id="chunk101" data-nb-words="51" data-nb-chars="267"><span class="idea" data-nb-ref-number="104" id="idea104" data-nb-words="51" data-nb-chars="267">Ještě větší podivení bylo na&nbsp;faře a&nbsp;po&nbsp;celé vsi. Lidé mysleli, bůhvíjak Bára zkrotne, jak bude ponížená, ale ona se&nbsp;vrátila co&nbsp;nevěsta, a&nbsp;ještě k&nbsp;tomu takového muže. Ani věřit tomu nemohli, že&nbsp;by&nbsp;bylo možné, aby se&nbsp;mohla divá Bára komu tak zalíbit. A&nbsp;ono se&nbsp;to&nbsp;stalo!</span></p>
        <p class="chunk" data-nb-ref-number="102" id="chunk102" data-nb-words="20" data-nb-chars="121"><span class="idea" data-nb-ref-number="105" id="idea105" data-nb-words="20" data-nb-chars="121">„Ta má&nbsp;z&nbsp;pekla štěstí!“ povídala si&nbsp;děvčata. Opravdovou a&nbsp;velikou radost měla Elška, když jí&nbsp;Bára přivedla svého ženicha.</span></p>
        <p class="chunk" data-nb-ref-number="103" id="chunk103" data-nb-words="50" data-nb-chars="277"><span class="idea" data-nb-ref-number="106" id="idea106" data-nb-words="50" data-nb-chars="277">„Vidíš, Pánbůh ti&nbsp;splatil službu, kterou jsi mně prokázala a&nbsp;za&nbsp;kterou jsi tolik zkusila. Já&nbsp;věděla, že&nbsp;najdeš i&nbsp;ty&nbsp;člověka, který tě&nbsp;bude milovat. – Jen ji&nbsp;mějte hodně rád, ona si&nbsp;to&nbsp;zaslouží,“ obrátilo se&nbsp;dobré děvče k&nbsp;myslivcovi a&nbsp;podávalo mu&nbsp;ruku, kterou on&nbsp;upřímně stiskl.</span></p>
        <p class="chunk" data-nb-ref-number="104" id="chunk104" data-nb-words="115" data-nb-chars="652"><span class="idea" data-nb-ref-number="107" id="idea107" data-nb-words="115" data-nb-chars="652">Rád by&nbsp;si&nbsp;byl vzal myslivec Báru hned s&nbsp;sebou, ale ono to&nbsp;přece tak rychle nešlo a&nbsp;panna Pepinka nechtěla připustit, aby Bára před svatbou odcházela, raději prý všecky tři ohlášky najednou, když je&nbsp;ženich nedočkavý. Jakub se&nbsp;také nemohl od&nbsp;pastýrny hned odtrhnout. Bára želela nejvíc Elšky, když ale druhý den panu faráři došel list z&nbsp;Prahy, v&nbsp;němž paní teta píše, že&nbsp;ona celé svoje jmění věnuje Elšce, ale jen pod tou výminkou, když si&nbsp;vezme toho mladého lékaře, který ji&nbsp;vyléčil. Ať&nbsp;se&nbsp;pan farář Elšky zeptá, chce nebo nechce. Když i&nbsp;pro Elšku byl mimo to&nbsp;přiložen lístek plný nejkrásnějších nadějí na&nbsp;brzké shledání, tu&nbsp;neměla Bára žádná jiná přání.</span></p>
        <p class="chunk" data-nb-ref-number="105" id="chunk105" data-nb-words="80" data-nb-chars="435"><span class="idea" data-nb-ref-number="108" id="idea108" data-nb-words="80" data-nb-chars="435">Před svatbou se&nbsp;všichni lidé s&nbsp;ní&nbsp;smířili, i&nbsp;kostelníková jí&nbsp;přála štěstí a&nbsp;odevzdala jí&nbsp;od&nbsp;Josífka lístek. Elška ho&nbsp;Báře přečetla a&nbsp;tu&nbsp;teprve se&nbsp;dověděla, co&nbsp;Elška dávno věděla, že&nbsp;ji&nbsp;Josífek miluje, kvůli ní&nbsp;jen že&nbsp;knězem být nechtěl. Když se&nbsp;ale vdá, že&nbsp;rád přání rodičů vyplní. Po&nbsp;týdnu vystrojila panna Pepinka Báře svatbu a&nbsp;stará myslivcová také přišla a&nbsp;odvedla si&nbsp;do&nbsp;lesa dceru, na&nbsp;kterou se&nbsp;již dávno těšila. Jakub šel s&nbsp;nimi.</span></p>
        <p class="chunk" data-nb-ref-number="106" id="chunk106" data-nb-words="45" data-nb-chars="241"><span class="idea" data-nb-ref-number="109" id="idea109" data-nb-words="45" data-nb-chars="241">Když si&nbsp;myslivec svoji mladou ženu prováděl po&nbsp;stavení a&nbsp;přivedl ji&nbsp;do&nbsp;pokojíka, kde bylo jeho lože, sundal nad ním zavěšený již suchý věneček. „Znáš ho?“ ptal se&nbsp;Báry. Byl to&nbsp;ten samý, co&nbsp;na&nbsp;vrbě uvázl na&nbsp;svatojanské ráno. – Bára se&nbsp;usmála.</span></p>
        <p class="chunk" data-nb-ref-number="107" id="chunk107" data-nb-words="47" data-nb-chars="252"><span class="idea" data-nb-ref-number="110" id="idea110" data-nb-words="47" data-nb-chars="252">„A na&nbsp;koho jsi myslela, když jsi ho&nbsp;do&nbsp;vody házela?“ ptal se&nbsp;myslivec a&nbsp;přivinul si&nbsp;ji&nbsp;k&nbsp;srdci. Bára neodpověděla, ale objala ho&nbsp;a&nbsp;pozdvihla k&nbsp;němu s&nbsp;úsměvem milé oči, jež lidé nazývali buličí, myslivec je&nbsp;však měl za&nbsp;nejkrásnější na&nbsp;celém širém světě.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./diva_bara_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>