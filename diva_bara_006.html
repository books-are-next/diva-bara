<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="II.">
    <meta name="apple-mobile-web-app-capable" content="yes">
    <title>II.</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="3">
    <link rel="prev" href="./diva_bara_005.html">
    <link rel="next" href="./diva_bara_007.html">
    <link rel="self" href="diva_bara_006.html">
    <meta name="identifier" content="nemcova-diva-bara-fdb6f61">
    <meta name="role" content="chapter">
  </head>
  <body data-nb-words="4206" data-nb-chars="23718" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./diva_bara_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="1" data-nb-chars="3"><span class="idea" data-nb-ref-number="1" id="idea1" data-nb-words="1" data-nb-chars="3">II.</span></h1>
        <p class="chunk" data-nb-ref-number="2" id="chunk2" data-nb-words="147" data-nb-chars="826"><span class="idea" data-nb-ref-number="2" id="idea2" data-nb-words="147" data-nb-chars="826">Život na&nbsp;venkově plyne tiše, bez hluku a&nbsp;šumu, jako luční potok. Tři léta minula, co&nbsp;Elška do&nbsp;Prahy odjela. Zprvu ani panna Pepinka ani pan farář si&nbsp;nemohli zvyknout, nesmírně se&nbsp;jim stýskalo, když ale kostelník namítl, proč se&nbsp;Elška z&nbsp;domu posílala, říkala panna Pepinka velmi moudře: „Milý Vlčku, člověk nesmí žít pro dnes, musíme myslet na&nbsp;dále. My&nbsp;– nu, copak my&nbsp;už, dá&nbsp;Pánbůh, ten život nějak protlučem. Ale Elška je&nbsp;mladá, na&nbsp;tu&nbsp;je&nbsp;nutno myslet. Peníze zachovat, ty&nbsp;můj milý bože, z&nbsp;čehopak! Trocha peřin, vybytí, to&nbsp;je&nbsp;všecko, co&nbsp;někdy po&nbsp;nás dostane, a&nbsp;to&nbsp;je&nbsp;málo. Svět se&nbsp;ohlíží po&nbsp;těchto (přitom rozevřela Pepinka dlaň a&nbsp;druhou rukou dělala na&nbsp;ní&nbsp;pantomimu počítání) a&nbsp;pražská teta jich má&nbsp;– nepočítaných. Snad se&nbsp;jí&nbsp;Elška zalíbí, jen k&nbsp;jejímu dobru ji&nbsp;tam necháváme.“ Pan kostelník dal panně Pepince zcela zapravdu.</span></p>
        <p class="chunk" data-nb-ref-number="3" id="chunk3" data-nb-words="83" data-nb-chars="446"><span class="idea" data-nb-ref-number="3" id="idea3" data-nb-words="83" data-nb-chars="446">Pražská paní teta stonala mnoho let, od&nbsp;té&nbsp;doby, co&nbsp;jí&nbsp;manžel zemřel. Vždy psala panu švagrovi a&nbsp;panně švagrové, že&nbsp;je&nbsp;živa jen na&nbsp;lécích, a&nbsp;kdyby neznal její lékař předobře její náturu, že&nbsp;by&nbsp;dávno ležela na&nbsp;svatém poli. Najednou ale psala Elška, že&nbsp;má&nbsp;paní teta jiného lékaře, ten že&nbsp;jí&nbsp;radil, aby se&nbsp;každodenně koupala ve&nbsp;studené vodě, hodně chodila, dobře jedla a&nbsp;pila, že&nbsp;bude hned zdráva. Paní teta že&nbsp;ho&nbsp;poslechla, a&nbsp;že&nbsp;je&nbsp;zdráva jako rys.</span></p>
        <p class="chunk" data-nb-ref-number="4" id="chunk4" data-nb-words="14" data-nb-chars="74"><span class="idea" data-nb-ref-number="4" id="idea4" data-nb-words="14" data-nb-chars="74">„Hm, jaké to&nbsp;novoty. No, když je&nbsp;tomu tak, může Elška hnedle domů přijet.“</span></p>
        <p class="chunk" data-nb-ref-number="5" id="chunk5" data-nb-words="101" data-nb-chars="555"><span class="idea" data-nb-ref-number="5" id="idea5" data-nb-words="101" data-nb-chars="555">Jak panna Pepinka chtěla, tak se&nbsp;stalo. Ještě ten samý den musel pacholek vytáhnout kolesku<a href="../Text/diva_bara_008.html#_ftn9">[9]</a> z&nbsp;kolny, dovézt ke&nbsp;koláři a&nbsp;panna Pepinka si&nbsp;umínila sama pro Elšku jet. Vynesla si&nbsp;z&nbsp;komory klobouk, aby si&nbsp;ho&nbsp;prohlídla, jestli neutrpěl škodu. Ano, panna Pepinka měla také klobouk, dostala ho&nbsp;před desíti lety, když byla v&nbsp;Praze, od&nbsp;paní tety. Ve&nbsp;Vestci nikdo ji&nbsp;v&nbsp;něm neviděl, ale když jela do&nbsp;blízkého města na&nbsp;děkanství na&nbsp;pouť s&nbsp;panem bratrem, to&nbsp;si&nbsp;ho&nbsp;nasadila a&nbsp;do&nbsp;Prahy musela ho&nbsp;vzít také s&nbsp;sebou, aby, jak říkala, neplodila paní tetě v&nbsp;šátku ostudu.</span></p>
        <p class="chunk" data-nb-ref-number="6" id="chunk6" data-nb-words="146" data-nb-chars="898"><span class="idea" data-nb-ref-number="6" id="idea6" data-nb-words="146" data-nb-chars="898">Druhý den byla koleska připravena, třetí den poručila Pepinka, aby ji&nbsp;namazali, koně dali okovat, čtvrtý den loučila se&nbsp;s&nbsp;hospodářstvím, poslala pro Báru, aby za&nbsp;její nepřítomnosti dohlídla, pátý den časně zrána nakládal se&nbsp;na&nbsp;kolesku obrok pro koně, strava pro pacholka, částečně i&nbsp;pro pannu Pepinku, koš vajec, hrnec másla a&nbsp;podobné dárky pro paní tetu, škatule s&nbsp;kloboukem, uzel šatu… Po&nbsp;mši svaté schovala se&nbsp;po&nbsp;dlouhém loučení a&nbsp;nařizování do&nbsp;kolesky i&nbsp;panna Pepinka, pacholek švihl do&nbsp;koní a&nbsp;s&nbsp;Kristem pánem vydali se&nbsp;na&nbsp;cestu. Kdo zhlídl starožitnou kolesku, která se&nbsp;podobala křídlatému kotli, visícímu mezi čtyřmi koly, zdaleka smekal, ačkoliv pannu Pepinku, zavinutou v&nbsp;kolikero šátcích, v&nbsp;hluboké kolesce, mezi všelikým nářadím a&nbsp;v&nbsp;kupě sena, která nad ní&nbsp;čněla, ani vidět nebylo. Ale sedláci znali kolesku, kterou vídali již jejich otcové, a&nbsp;povídávali si, že&nbsp;ta&nbsp;koleska pamatuje Žižku.</span></p>
        <p class="chunk" data-nb-ref-number="7" id="chunk7" data-nb-words="424" data-nb-chars="2366"><span class="idea" data-nb-ref-number="7" id="idea7" data-nb-words="424" data-nb-chars="2366">Nikdo se&nbsp;vroucněji na&nbsp;Elščin příjezd netěšil jako Bára, nikdo na&nbsp;ni&nbsp;také vroucněji nemyslíval než ona, nikdo více o&nbsp;ní&nbsp;nemluvíval. Když neměla s&nbsp;kým, hovořila s&nbsp;Lišajem, slibovala mu, až&nbsp;se&nbsp;Elška vrátí, jak se&nbsp;bude mít zase dobře, ptala se&nbsp;ho, zdali se&nbsp;i&nbsp;jemu nestýská. Panna Pepinka i&nbsp;pan farář věděli, jak Bára Elšku miluje, a&nbsp;přáli jí&nbsp;též. Když se&nbsp;jednou panna Pepinka trochu roznemohla a&nbsp;Bára ji&nbsp;s&nbsp;největší ochotností obsluhovala, přesvědčila se&nbsp;o&nbsp;dívčině věrnosti a&nbsp;dobrosrdečnosti tak, že&nbsp;si&nbsp;ji&nbsp;v&nbsp;čas díla brala na&nbsp;faru ke&nbsp;své ruce na&nbsp;pomoc, a&nbsp;konečně tolik důvěry v&nbsp;ní&nbsp;měla, že&nbsp;i&nbsp;klíč od&nbsp;špižírny jí&nbsp;svěřila, což byl u&nbsp;panny Pepinky největší důkaz náklonnosti. Proto jí&nbsp;také odevzdala dohled nad domem, když odjela, čemuž se&nbsp;všecky hospodyně divily a&nbsp;za&nbsp;což se&nbsp;kostelníková na&nbsp;Báru ještě více popudila. Hned se&nbsp;zase povídalo: „Vidíme, takoví nepodařenci mají z&nbsp;pekla štěstí, jak se&nbsp;tam na&nbsp;faře uhnízdila!“ Myslely tím Báru. Nepominul předsudek proti ubohému děvčeti, ona se&nbsp;ale nestarala, mají-li ji&nbsp;lidé rádi, či&nbsp;nemají, nevtírala se&nbsp;mezi chasu ani k&nbsp;hraní, ani k&nbsp;tanci, hleděla si&nbsp;své práce, svého starého táty a&nbsp;fara byla její Praha. Ozývaly se&nbsp;po&nbsp;vsi hlasy, které pravily: „Ta čest se&nbsp;musí tomu děvčeti dát, že&nbsp;jí&nbsp;je&nbsp;v&nbsp;obratnosti a&nbsp;síle málokterý chlapec roven, děvče pak žádné. Kterápak by&nbsp;unesla tak plná vědra vody a&nbsp;ještě si&nbsp;s&nbsp;nimi šla, jak by&nbsp;jí&nbsp;hráli. – A&nbsp;s&nbsp;dobytkem, kdo tak umí? Kůň i&nbsp;býk, kráva i&nbsp;ovce, všecko ji&nbsp;to&nbsp;poslouchá, ona zmůže všecko. Takové děvče je&nbsp;v&nbsp;hospodářství pravé boží požehnání.“ Ale kdyby se&nbsp;byl kterýkoliv chlapec ozval, že&nbsp;by&nbsp;si&nbsp;ji&nbsp;i&nbsp;za&nbsp;ženu vzal, tu&nbsp;hned mámy křičely: „Ne, ne, chlapče, tuto nám nevoď do&nbsp;rodiny, člověk nemůže vědět, kterak to&nbsp;dopadne. A&nbsp;divous to&nbsp;je!“ Opravdu se&nbsp;tedy o&nbsp;děvče ucházet žádný z&nbsp;chlapců nesměl a&nbsp;žertem si&nbsp;nikdo netroufl. Bára nenechala se&nbsp;sebou vládnout, aniž si&nbsp;dala pěknými slovy oči zasypat. Nejvíce ji&nbsp;nenáviděla kostelníková, ačkoliv jí&nbsp;Bára jaktěživa na&nbsp;kříž stéblo v&nbsp;cestu nevložila, ba&nbsp;naopak dobře činila tím, že&nbsp;Josífka před mstou chlapců chránila. Jak dostal který chlapec v&nbsp;kostele od&nbsp;kostelníka pohlavek, zajisté ho&nbsp;chtěl vrátit Josífkovi. Ale kostelníková měla na&nbsp;něj zlost, že&nbsp;je&nbsp;bluma a&nbsp;nechá se&nbsp;bránit od&nbsp;děvčete, že&nbsp;má&nbsp;to&nbsp;děvče rád. Měla zlost, že&nbsp;Bára chodí na&nbsp;faru a&nbsp;že&nbsp;ji&nbsp;mají i&nbsp;tam rádi. Ona by&nbsp;ji&nbsp;zajisté z&nbsp;fary vypíchala, kdyby panna Pepinka nebývala pannou Pepinkou.</span></p>
        <p class="chunk" data-nb-ref-number="8" id="chunk8" data-nb-words="63" data-nb-chars="373"><span class="idea" data-nb-ref-number="8" id="idea8" data-nb-words="63" data-nb-chars="373">Ale Pepinka si&nbsp;nedala do&nbsp;kaše foukat – nejméně od&nbsp;kostelníkové. Jednou udělala kostelníková s&nbsp;učitelovou na&nbsp;pannu Pepinku klep a&nbsp;od&nbsp;té&nbsp;doby spolu dobře nevařily, ačkoliv dříve bývaly jedna ruka. – Pana Vlčka panna Pepinka mnohdy za&nbsp;to&nbsp;sekla, řkouc: „Ach špičatý nůsek rád podrývá.“ To&nbsp;padalo na&nbsp;kostelníkovou, ale Vlček býval na&nbsp;faře vždy beránkem a&nbsp;jen doma pravým Vlčkem.</span></p>
        <p class="chunk" data-nb-ref-number="9" id="chunk9" data-nb-words="35" data-nb-chars="212"><span class="idea" data-nb-ref-number="9" id="idea9" data-nb-words="35" data-nb-chars="212">Přešly dva tři, přešly čtyři dni, co&nbsp;Pepinka odjela. Bára se&nbsp;nemohla dočkat. „Bože, jemnostpane, jakpak daleko je&nbsp;do&nbsp;té&nbsp;Prahy?“ zeptala se&nbsp;Bára pana faráře, když se&nbsp;odpoledne vyspal. To&nbsp;býval v&nbsp;nejlepším rozmaru.</span></p>
        <p class="chunk" data-nb-ref-number="10" id="chunk10" data-nb-words="70" data-nb-chars="382"><span class="idea" data-nb-ref-number="10" id="idea10" data-nb-words="70" data-nb-chars="382">„Měj strpení, děvče, ještě tu&nbsp;být nemohou. Dvacet mil, to&nbsp;je&nbsp;kus země, tři dni potřebujou tam, dva dni se&nbsp;tam Pepinka zdrží a&nbsp;tři dni na&nbsp;zpáteční cestu – spočítej si&nbsp;to.“ Bára počítala dny, a&nbsp;když čtvrtý den nastal, bylo na&nbsp;faře chystání a&nbsp;Bára čítala již jen hodiny. Konečně, když po&nbsp;desáté ven vyběhla vyhlížet, slunce již zapadalo a&nbsp;táta hnal domů, ukázala se&nbsp;na&nbsp;silnici koleska.</span></p>
        <p class="chunk" data-nb-ref-number="11" id="chunk11" data-nb-words="152" data-nb-chars="837"><span class="idea" data-nb-ref-number="11" id="idea11" data-nb-words="152" data-nb-chars="837">„Už jedou!“ křikla Bára, že&nbsp;to&nbsp;po&nbsp;celé faře zaznělo. Pan farář vyšel před vrata, pan kostelník za&nbsp;ním. Bára by&nbsp;byla letěla ráda přijíždějícím vstříc, ale ostýchala se, běhala z&nbsp;místa na&nbsp;místo, a&nbsp;když se&nbsp;koleska již k&nbsp;samé faře blížila, přišla na&nbsp;ni&nbsp;úzkost, srdce jí&nbsp;tlouklo, hrdlo se&nbsp;jí&nbsp;stahovalo, horko i&nbsp;zima ji&nbsp;pocházely. Koleska se&nbsp;zastavila u&nbsp;vrat, nejdříve se&nbsp;z&nbsp;ní&nbsp;vyvalila panna Pepinka a&nbsp;za&nbsp;ní&nbsp;skočila štíhlá postava růžolícího děvčete, na&nbsp;něž farář, kostelník i&nbsp;chasa se&nbsp;zahleděla. Kdyby byla panu faráři nepadla okolo krku a&nbsp;strejčkem ho&nbsp;nenazvala, nebyli by&nbsp;věřili, že&nbsp;to&nbsp;Elška. – Bára z&nbsp;ní&nbsp;oči nespustila. Tu&nbsp;se&nbsp;ale Elška strejčkovi vyvinula z&nbsp;náručí a&nbsp;k&nbsp;ní&nbsp;přistoupila, za&nbsp;obě ruce ji&nbsp;chytla, vzhůru do&nbsp;očí jí&nbsp;zahleděla a&nbsp;svým lahodným hlasem pravila: „Báro, Báro, stýskalo se&nbsp;mi&nbsp;po&nbsp;tobě! Jak ses měla – je&nbsp;Lišaj ještě živ?“</span></p>
        <p class="chunk" data-nb-ref-number="12" id="chunk12" data-nb-words="31" data-nb-chars="163"><span class="idea" data-nb-ref-number="12" id="idea12" data-nb-words="31" data-nb-chars="163">V&nbsp;tu&nbsp;chvíli se&nbsp;pustila Bára do&nbsp;pláče a&nbsp;plakala, až&nbsp;jí&nbsp;srdce usedalo, a&nbsp;nemohla ani odpovědět. Po&nbsp;chvíli teprve si&nbsp;vzdychla: „No, jen když jste už&nbsp;zde, milá Elško!“</span></p>
        <p class="chunk" data-nb-ref-number="13" id="chunk13" data-nb-words="14" data-nb-chars="71"><span class="idea" data-nb-ref-number="13" id="idea13" data-nb-words="14" data-nb-chars="71">Pan farář opakoval po&nbsp;Báře: „No jen když jste již tu. Stýskalo se&nbsp;nám.“</span></p>
        <p class="chunk" data-nb-ref-number="14" id="chunk14" data-nb-words="41" data-nb-chars="242"><span class="idea" data-nb-ref-number="14" id="idea14" data-nb-words="41" data-nb-chars="242">„Chtěli mne tam zdržet ještě den,“ povídala panna Pepinka a&nbsp;kladla přitom kostelníkovi, Báře i&nbsp;služce všeliké věci z&nbsp;kolesky do&nbsp;náručí, „ale šlo mi&nbsp;tu&nbsp;o&nbsp;vás, pane bratře, abyste tu&nbsp;nebyli sami. Také bychom nebyli vystačili s&nbsp;obrokem,“ dodala.</span></p>
        <p class="chunk" data-nb-ref-number="15" id="chunk15" data-nb-words="68" data-nb-chars="391"><span class="idea" data-nb-ref-number="15" id="idea15" data-nb-words="68" data-nb-chars="391">Kolesku dali zase do&nbsp;kolny na&nbsp;odpočinek, panna Pepinka si&nbsp;uložila klobouk do&nbsp;komory, tak neposkvrněný jak ho&nbsp;vzala, uložila, co&nbsp;s&nbsp;sebou přinesla, a&nbsp;rozdala dárky. Bára dostala pěkné pentle k&nbsp;sukni i&nbsp;do&nbsp;vlasů a&nbsp;od&nbsp;Elšky korále na&nbsp;krk. Elška si&nbsp;také přinesla spoustu pěkného oděvu, ale tím by&nbsp;se&nbsp;byla nezalíbila, kdyby si&nbsp;nazpět z&nbsp;Prahy nepřivezla svoje nezkažené, dobré srdce. – Nezměnila se.</span></p>
        <p class="chunk" data-nb-ref-number="16" id="chunk16" data-nb-words="29" data-nb-chars="156"><span class="idea" data-nb-ref-number="16" id="idea16" data-nb-words="29" data-nb-chars="156">„Ach Báro, tys vyrostla!“ bylo první, čemu se&nbsp;Elška divila, když měla kdy s&nbsp;Bárou promluvit a&nbsp;jak náleží si&nbsp;ji&nbsp;prohlídla. Bára byla o&nbsp;hlavu větší než Elška.</span></p>
        <p class="chunk" data-nb-ref-number="17" id="chunk17" data-nb-words="29" data-nb-chars="164"><span class="idea" data-nb-ref-number="17" id="idea17" data-nb-words="29" data-nb-chars="164">„Ach, Elško, vy&nbsp;jste ještě taková hodná, jako jste bývala, ale jste ještě hezčí, kdyby to&nbsp;nebyl hřích, řekla bych, že&nbsp;jste podobná k&nbsp;Panence Marii na&nbsp;našem oltáři.“</span></p>
        <p class="chunk" data-nb-ref-number="18" id="chunk18" data-nb-words="13" data-nb-chars="75"><span class="idea" data-nb-ref-number="18" id="idea18" data-nb-words="13" data-nb-chars="75">„Jdi, co&nbsp;to&nbsp;mluvíš,“ okřikla ji&nbsp;Elška, nikoli ale přísně, „ty mi&nbsp;lichotíš.“</span></p>
        <p class="chunk" data-nb-ref-number="19" id="chunk19" data-nb-words="17" data-nb-chars="98"><span class="idea" data-nb-ref-number="19" id="idea19" data-nb-words="17" data-nb-chars="98">„Bože chraň, mluvím, jak srdce velí. Já&nbsp;se&nbsp;nemohu pohledu na&nbsp;vás ani nasytit,“ upřímně řekla Bára.</span></p>
        <p class="chunk" data-nb-ref-number="20" id="chunk20" data-nb-words="10" data-nb-chars="59"><span class="idea" data-nb-ref-number="20" id="idea20" data-nb-words="10" data-nb-chars="59">„Milá Báro, kdybys přišla do&nbsp;Prahy, tam je&nbsp;pěkných děvčat!“</span></p>
        <p class="chunk" data-nb-ref-number="21" id="chunk21" data-nb-words="7" data-nb-chars="41"><span class="idea" data-nb-ref-number="21" id="idea21" data-nb-words="7" data-nb-chars="41">„Ještě krásnější než vy?“ divila se&nbsp;Bára.</span></p>
        <p class="chunk" data-nb-ref-number="22" id="chunk22" data-nb-words="4" data-nb-chars="33"><span class="idea" data-nb-ref-number="22" id="idea22" data-nb-words="4" data-nb-chars="33">„Baže krásnější,“ vzdychla Elška.</span></p>
        <p class="chunk" data-nb-ref-number="23" id="chunk23" data-nb-words="17" data-nb-chars="85"><span class="idea" data-nb-ref-number="23" id="idea23" data-nb-words="17" data-nb-chars="85">„Jsou v&nbsp;Praze hodní lidé? Je&nbsp;tam krásně? Líbilo se&nbsp;vám tam?“ ptala se&nbsp;po&nbsp;chvíli Bára.</span></p>
        <p class="chunk" data-nb-ref-number="24" id="chunk24" data-nb-words="101" data-nb-chars="557"><span class="idea" data-nb-ref-number="24" id="idea24" data-nb-words="101" data-nb-chars="557">„Ke mně byli hodní všichni, tetinka, učitelka, všechny mě&nbsp;měly rády. Ráda jsem tam byla mezi nimi, ale také se&nbsp;mi&nbsp;stýskávalo po&nbsp;vás a&nbsp;přála jsem si, abys ty&nbsp;u&nbsp;mne byla. Ach, milá Báro, tam je&nbsp;krásně, že&nbsp;si&nbsp;to&nbsp;ani pomyslit nemůžeš! Když jsem viděla Vltavu, zámek, krásné kostely, velikánské domy, zahrady, strnula jsem. A&nbsp;lidu chodí po&nbsp;ulicích jako o&nbsp;procesí, někteří vystrojení i&nbsp;ve&nbsp;všední den, jako by&nbsp;byl svátek, kočáry jezdí ustavičně, hluku a&nbsp;je&nbsp;zvuku tam, že&nbsp;člověk neví, kdo je&nbsp;s&nbsp;kým. No, počkej, příští rok pojedem tam spolu na&nbsp;pouť,“ doložila Elška.</span></p>
        <p class="chunk" data-nb-ref-number="25" id="chunk25" data-nb-words="12" data-nb-chars="60"><span class="idea" data-nb-ref-number="25" id="idea25" data-nb-words="12" data-nb-chars="60">„Co bych já&nbsp;tam dělala, lidé by&nbsp;se&nbsp;mi&nbsp;vysmáli,“ mínila Bára.</span></p>
        <p class="chunk" data-nb-ref-number="26" id="chunk26" data-nb-words="12" data-nb-chars="79"><span class="idea" data-nb-ref-number="26" id="idea26" data-nb-words="12" data-nb-chars="79">„Nevěř tomu, tam si&nbsp;na&nbsp;ulici jeden druhého nevšimne, jeden druhého nepozdraví.“</span></p>
        <p class="chunk" data-nb-ref-number="27" id="chunk27" data-nb-words="11" data-nb-chars="52"><span class="idea" data-nb-ref-number="27" id="idea27" data-nb-words="11" data-nb-chars="52">„To se&nbsp;mi&nbsp;nelíbí, to&nbsp;je&nbsp;divný svět,“ divila se&nbsp;Bára.</span></p>
        <p class="chunk" data-nb-ref-number="28" id="chunk28" data-nb-words="61" data-nb-chars="330"><span class="idea" data-nb-ref-number="28" id="idea28" data-nb-words="61" data-nb-chars="330">Druhý den – byla neděle – se&nbsp;Elška pěkně ustrojila, na&nbsp;hlavu si&nbsp;posadila červenou aksamitovou<a href="../Text/diva_bara_008.html#_ftn10">[10]</a> čepičku, což bylo právě v&nbsp;módě a&nbsp;velice jí&nbsp;to&nbsp;slušelo, a&nbsp;šla na&nbsp;hrubou. Zraky všech byly v&nbsp;kostele jen po&nbsp;ní&nbsp;obráceny a&nbsp;mnohý z&nbsp;chlapců si&nbsp;myslel – za&nbsp;tebe, děvče, sloužil bych třebas dvakrát sedm roků, kdybych věděl, že&nbsp;tě&nbsp;dostanu.</span></p>
        <p class="chunk" data-nb-ref-number="29" id="chunk29" data-nb-words="145" data-nb-chars="833"><span class="idea" data-nb-ref-number="29" id="idea29" data-nb-words="145" data-nb-chars="833">V&nbsp;kostele bývala Elška vždy pobožná, nevšímala si&nbsp;nikoho kolem sebe, tak i&nbsp;tentokrát, ale když šla z&nbsp;kostela po&nbsp;vsi, teprve se&nbsp;ohlížela kolkolem, pozdravovala se&nbsp;s&nbsp;vesničany, kteří se&nbsp;k&nbsp;ní&nbsp;hrnuli a&nbsp;vítali ji&nbsp;z&nbsp;Prahy. Ona se&nbsp;poptávala, jak se&nbsp;jim vedlo po&nbsp;všecky časy, a&nbsp;zodpovídala jejich otázky. Mnoho se&nbsp;přece za&nbsp;ta&nbsp;tři léta změnilo, jakkoli se&nbsp;to&nbsp;vesničanům ani nezdálo. – Tu&nbsp;tam nebylo stařečka neb stařenky, které vídávala Elška v&nbsp;neděli sedět na&nbsp;záspí nebo v&nbsp;sadě a&nbsp;vyhřívat se&nbsp;na&nbsp;sluníčku. V&nbsp;kole veselé chasy chyběl nejeden párek, protože se&nbsp;již staral o&nbsp;svoje hospodářství. V&nbsp;trávě se&nbsp;batolily děti, jichž Elška neznala, mnohá hlava zbělela, jež šedivá jen byla, vrstevnice Elščiny s&nbsp;chlapci se&nbsp;vodily, neboť nebyly už&nbsp;považovány za&nbsp;nedospělé. Avšak i&nbsp;Elšku žádný neoslovil již „Elško“, každý přidal k&nbsp;jménu i&nbsp;název „panno“.</span></p>
        <p class="chunk" data-nb-ref-number="30" id="chunk30" data-nb-words="71" data-nb-chars="424"><span class="idea" data-nb-ref-number="30" id="idea30" data-nb-words="71" data-nb-chars="424">Když slyšela Elška takové oslovení, zbarvila se&nbsp;jí&nbsp;tvář. Tímto názvem vyslovili prostí vesničané, co&nbsp;Elška dosud sama nevěděla, totiž že&nbsp;už&nbsp;není dítě. V&nbsp;Praze jí&nbsp;říkali zpočátku slečinko, později slečno. Zprvu myslela, že&nbsp;je&nbsp;to&nbsp;posměch, ale když slyšela, že&nbsp;je&nbsp;to&nbsp;obecný titul pro děvčata, nechala si&nbsp;tu&nbsp;módu líbit. Titul „panno“ ji&nbsp;ale více ctil, výše ji&nbsp;povznášel, to&nbsp;dobře cítila, proto ji&nbsp;polil ruměnec panenského studu.</span></p>
        <p class="chunk" data-nb-ref-number="31" id="chunk31" data-nb-words="71" data-nb-chars="387"><span class="idea" data-nb-ref-number="31" id="idea31" data-nb-words="71" data-nb-chars="387">Také kostelníková vyšla na&nbsp;práh, a&nbsp;když šla Elška kolem, zvala ji&nbsp;dovnitř; Elšku měla ráda, ačkoliv pannu Pepinku v&nbsp;lásce neměla. Vyptávala se&nbsp;Elšky, jak se&nbsp;měla v&nbsp;Praze, jak vyhlíží oltář sv. Jana na&nbsp;hradě, zda je&nbsp;to&nbsp;pravda, že&nbsp;most je&nbsp;zlatem dlážděný, a&nbsp;když jí&nbsp;Elška na&nbsp;vše odpovídala, prohlížela si&nbsp;ji&nbsp;od&nbsp;hlavy do&nbsp;paty, ani nitka neušla těm jedovatým očím. Elška se&nbsp;ptala na&nbsp;Josífka.</span></p>
        <p class="chunk" data-nb-ref-number="32" id="chunk32" data-nb-words="61" data-nb-chars="353"><span class="idea" data-nb-ref-number="32" id="idea32" data-nb-words="61" data-nb-chars="353">„Ach, ten se&nbsp;dobře učí, ve&nbsp;škole je&nbsp;první a&nbsp;roste jako z&nbsp;vody. Mnoho, mnohokrát vzpomněl na&nbsp;vás, panno Elško, kdykoli tu&nbsp;na&nbsp;prázdninách býval. Stýskalo se&nbsp;mu, neměl ani s&nbsp;kým se&nbsp;povyrazit. Se&nbsp;zdejší chasou, to&nbsp;se&nbsp;pro něho už&nbsp;nesluší, když je&nbsp;studentem,“ mínila kostelníková. Elška byla sice jiného mínění, ale mlčela. Odpoledne šla Elška navštívit Báru.</span></p>
        <p class="chunk" data-nb-ref-number="33" id="chunk33" data-nb-words="107" data-nb-chars="623"><span class="idea" data-nb-ref-number="33" id="idea33" data-nb-words="107" data-nb-chars="623">Pastýrna byla malá chalupa, nejmenší z&nbsp;celé vsi, ale snad nebyla mimo fary nikde větší čistota jako tam. Stůl, lavice, dvě židlice, lože, truhla a&nbsp;stav byl všechen nábytek, byl ale čistý jako sklo, zdi byly bílé jako křída, vydrhnutý strop se&nbsp;leskl, jako by&nbsp;byl udělán z&nbsp;ořechového dřeva. Na&nbsp;zdi viselo několik obrázků a&nbsp;za&nbsp;nimi zelené letorosty, v&nbsp;poličce se&nbsp;lesklo několik džbánečků a&nbsp;talířů, všecko památky matčina věna. Malá okénka byla v&nbsp;létě vždy otevřená a&nbsp;v&nbsp;nich ve&nbsp;střípkách kvetly bazalky, fialy i&nbsp;rozmarýna. Podlaha nebyla dřevěná, byl to&nbsp;jen utlučený mlat, ale Bára si&nbsp;ji&nbsp;pokryla rohoží, kterou si&nbsp;sama upletla.</span></p>
        <p class="chunk" data-nb-ref-number="34" id="chunk34" data-nb-words="35" data-nb-chars="205"><span class="idea" data-nb-ref-number="34" id="idea34" data-nb-words="35" data-nb-chars="205">U&nbsp;chalupy bylo kousek sadu a&nbsp;malinká květná zahrádka, kterou si&nbsp;Bára pěstovala. Všude a&nbsp;na&nbsp;všem bylo vidět, že&nbsp;obyvatelé chýšky znají málo potřeb, stvoření ale, které v&nbsp;ní&nbsp;vládne, že&nbsp;není prosto krasocitu.</span></p>
        <p class="chunk" data-nb-ref-number="35" id="chunk35" data-nb-words="130" data-nb-chars="750"><span class="idea" data-nb-ref-number="35" id="idea35" data-nb-words="130" data-nb-chars="750">Ani jediné děvče ve&nbsp;vsi, nevyjímajíc služebné, nechodilo si&nbsp;tak prostě jako Bára, ale ani jediné nevyhlíželo celý týden při práci tak čistě jako ona. Její košile, u&nbsp;krku a&nbsp;u&nbsp;rukou nabraná, byla velmi hrubá, ale bílá vždy jak padlý sníh. Suknice tmavá, vlněná, zástěra též hrubá, plátěná, byl celý její oděv, v&nbsp;neděli jen se&nbsp;obula a&nbsp;vzala šněrovačku, v&nbsp;zimě přidala vlněný kabátek. Její ozdobou byla lemovka na&nbsp;sukni, červený tkaloun<a href="../Text/diva_bara_008.html#_ftn11">[11]</a> u&nbsp;zástěry, červené stužky v&nbsp;černých vrkočích, které jí&nbsp;po&nbsp;zádech dolů visely skoro pod kolena. Děvčata jí&nbsp;mnohdy vytýkala, že&nbsp;chodí po&nbsp;celý týden rozpásaná, ale ona je&nbsp;přece neposlechla, bylo jí&nbsp;tak volno a&nbsp;Elška jí&nbsp;vždy říkala, že&nbsp;jí&nbsp;to&nbsp;lépe sluší bez šněrovačky. Bez marnosti není nikdo, ani Bára bez ní&nbsp;nebyla!</span></p>
        <p class="chunk" data-nb-ref-number="36" id="chunk36" data-nb-words="85" data-nb-chars="480"><span class="idea" data-nb-ref-number="36" id="idea36" data-nb-words="85" data-nb-chars="480">Veliké potěšení měla Bára, že&nbsp;ji&nbsp;Elška navštívila. Vodila ji&nbsp;všude, chlubila se&nbsp;jí&nbsp;zahrádkou, vedla ji&nbsp;do&nbsp;sadu, na&nbsp;pole i&nbsp;na&nbsp;louku k&nbsp;tátovi, který se&nbsp;nemohl Elšce vynadivit, jak vyrostla, zkrátka pochodily všechna místa, kde se&nbsp;před třemi roky honívaly. Pak se&nbsp;usadily do&nbsp;sadu, Bára přinesla na&nbsp;misce smetanu, v&nbsp;níž byl nadroben černý chléb, postavila ji&nbsp;do&nbsp;trávy a&nbsp;jedly s&nbsp;Elškou jako před časy. Přitom jí&nbsp;Bára vypravovala o&nbsp;svojí černé krávě, o&nbsp;Lišajovi a&nbsp;přišla řeč na&nbsp;Josífka.</span></p>
        <p class="chunk" data-nb-ref-number="37" id="chunk37" data-nb-words="9" data-nb-chars="51"><span class="idea" data-nb-ref-number="37" id="idea37" data-nb-words="9" data-nb-chars="51">„A ještě tě&nbsp;nemůže Vlčková vystát?“ ptala se&nbsp;Elška.</span></p>
        <p class="chunk" data-nb-ref-number="38" id="chunk38" data-nb-words="25" data-nb-chars="122"><span class="idea" data-nb-ref-number="38" id="idea38" data-nb-words="25" data-nb-chars="122">„Ba, nemůže, jako by&nbsp;jí&nbsp;sůl do&nbsp;očí sypal, když mne vidí, a&nbsp;když neví nic jiného, haní moje oči, že&nbsp;prý koukám jako pulec.“</span></p>
        <p class="chunk" data-nb-ref-number="39" id="chunk39" data-nb-words="7" data-nb-chars="37"><span class="idea" data-nb-ref-number="39" id="idea39" data-nb-words="7" data-nb-chars="37">„Nehodná je&nbsp;za&nbsp;to!“ hněvala se&nbsp;Elška.</span></p>
        <p class="chunk" data-nb-ref-number="40" id="chunk40" data-nb-words="26" data-nb-chars="157"><span class="idea" data-nb-ref-number="40" id="idea40" data-nb-words="26" data-nb-chars="157">„Ba, nehodná, dokonce když jí&nbsp;neubližuju! Onehdy jsem ale dostala zlost a&nbsp;poslala jsem jí&nbsp;zrcadlo, aby se&nbsp;nejdříve na&nbsp;svoji krásu podívala, než jiného haní.“</span></p>
        <p class="chunk" data-nb-ref-number="41" id="chunk41" data-nb-words="12" data-nb-chars="66"><span class="idea" data-nb-ref-number="41" id="idea41" data-nb-words="12" data-nb-chars="66">„Dobřes udělala,“ smála se&nbsp;Elška, „ale proč se&nbsp;jen na&nbsp;tebe hněvá?“</span></p>
        <p class="chunk" data-nb-ref-number="42" id="chunk42" data-nb-words="55" data-nb-chars="282"><span class="idea" data-nb-ref-number="42" id="idea42" data-nb-words="55" data-nb-chars="282">„Eh, ona svýma baziliščíma očima každého uštkne, nejen mne. Ale snad se&nbsp;proto hněvá, že&nbsp;jsem u&nbsp;vás v&nbsp;pěknějším světle než Josífek a&nbsp;že&nbsp;mne Josífek má&nbsp;rád. Chudák je&nbsp;vždy bit, když se&nbsp;matka dozví, že&nbsp;byl u&nbsp;nás. Dost se&nbsp;mu&nbsp;namluvím, nechoďte k&nbsp;nám, a&nbsp;přece přijde, nemohu tedy za&nbsp;to.“</span></p>
        <p class="chunk" data-nb-ref-number="43" id="chunk43" data-nb-words="12" data-nb-chars="62"><span class="idea" data-nb-ref-number="43" id="idea43" data-nb-words="12" data-nb-chars="62">Elška mlčela, po&nbsp;chvíli se&nbsp;ale ptala: „A máš ty&nbsp;Josífka ráda?“</span></p>
        <p class="chunk" data-nb-ref-number="44" id="chunk44" data-nb-words="24" data-nb-chars="122"><span class="idea" data-nb-ref-number="44" id="idea44" data-nb-words="24" data-nb-chars="122">„Proč bych ho&nbsp;neměla mít ráda, každý na&nbsp;něho kdáče, chudáka malého, jako na&nbsp;mne, jenže on&nbsp;se&nbsp;bránit neumí, je&nbsp;mi&nbsp;ho&nbsp;líto.“</span></p>
        <p class="chunk" data-nb-ref-number="45" id="chunk45" data-nb-words="11" data-nb-chars="65"><span class="idea" data-nb-ref-number="45" id="idea45" data-nb-words="11" data-nb-chars="65">„Což je&nbsp;dosud takový, jaký byl? Vždyť řekla Vlčková, že&nbsp;vyrostl.“</span></p>
        <p class="chunk" data-nb-ref-number="46" id="chunk46" data-nb-words="24" data-nb-chars="137"><span class="idea" data-nb-ref-number="46" id="idea46" data-nb-words="24" data-nb-chars="137">„Lišajovi do&nbsp;podvazků,“ usmála se&nbsp;Bára, hned ale pravila útrpně, „kterak má&nbsp;růst, když dostane od&nbsp;mámy víc buchet do&nbsp;zad než do&nbsp;žaludku.“</span></p>
        <p class="chunk" data-nb-ref-number="47" id="chunk47" data-nb-words="10" data-nb-chars="47"><span class="idea" data-nb-ref-number="47" id="idea47" data-nb-words="10" data-nb-chars="47">„A co&nbsp;tomu říká Vlček, vždyť je&nbsp;to&nbsp;jejich syn?“</span></p>
        <p class="chunk" data-nb-ref-number="48" id="chunk48" data-nb-words="36" data-nb-chars="189"><span class="idea" data-nb-ref-number="48" id="idea48" data-nb-words="36" data-nb-chars="189">„Vlček a&nbsp;Vlčková jedno pásmo. Mají zlost, že&nbsp;by&nbsp;Josífek nerad byl panem páterem. Ty&nbsp;můj pane bože, jako by&nbsp;za&nbsp;to&nbsp;mohl, že&nbsp;se&nbsp;mu&nbsp;to&nbsp;teď nelíbí, vždyť nevolná služba Pánubohu milá by&nbsp;nebyla.“</span></p>
        <p class="chunk" data-nb-ref-number="49" id="chunk49" data-nb-words="4" data-nb-chars="32"><span class="idea" data-nb-ref-number="49" id="idea49" data-nb-words="4" data-nb-chars="32">„Pravdaže ne,“ dosvědčila Elška.</span></p>
        <p class="chunk" data-nb-ref-number="50" id="chunk50" data-nb-words="26" data-nb-chars="146"><span class="idea" data-nb-ref-number="50" id="idea50" data-nb-words="26" data-nb-chars="146">Ještě se&nbsp;chvíli děvčata bavila, pak vyprovodila Bára Elšku domů a&nbsp;od&nbsp;té&nbsp;doby chodívaly zase k&nbsp;sobě, ačkoliv si&nbsp;více na&nbsp;peci s&nbsp;panenkami nehrávaly.</span></p>
        <p class="chunk" data-nb-ref-number="51" id="chunk51" data-nb-words="293" data-nb-chars="1659"><span class="idea" data-nb-ref-number="51" id="idea51" data-nb-words="293" data-nb-chars="1659">Přátelství těch dvou děvčat nebylo ale sousedkám vhod, začaly si&nbsp;povídat, proč se&nbsp;panna Elška jen s&nbsp;pastýřovic druží, že&nbsp;se&nbsp;to&nbsp;pro ni&nbsp;nesluší, že&nbsp;by&nbsp;měla spíše s&nbsp;rychtářovic, konšelovic<a href="../Text/diva_bara_008.html#_ftn12">[12]</a> a&nbsp;jinými se&nbsp;družit. Schválně se&nbsp;o&nbsp;tom mluvilo hlasně, aby se&nbsp;to&nbsp;doneslo panně Pepince k&nbsp;uším. Pannu Pepinku to&nbsp;mrzelo, nebylo radno sousedky popudit. Mezi chasu nechtěla ale Elšku poslat, děvčata zvát k&nbsp;sobě na&nbsp;faru nebylo též jaksi slušné. Mluvila o&nbsp;tom s&nbsp;Elškou. Elška krátce rozhodla, že&nbsp;půjde někdy vesnická děvčata navštívit, že&nbsp;však Bára zůstane její nejmilejší družkou. Panna Pepinka neměla nic proti tomu, neboť měla Báru z&nbsp;mnohých příčin ráda. Měla za&nbsp;to, že&nbsp;se&nbsp;Bára sotva kdy provdá, že&nbsp;tady zůstane její pravou rukou, kdyby se&nbsp;měla Elška provdat. Panna Pepinka měla pro Elšku ženicha za&nbsp;lubem, ale nikdo o&nbsp;tom nevěděl, ani sám pan farář. Byl to&nbsp;správce ze&nbsp;sousedního panství, panně Pepince se&nbsp;ten človíček líbil, i&nbsp;zdálo se&nbsp;jí, že&nbsp;by&nbsp;to&nbsp;bylo pro Elšku šikovné zaopatření. Panská pole hraničila se&nbsp;zádušními a&nbsp;pan správce, když zašel až&nbsp;na&nbsp;ten konec, vždy se&nbsp;stavěl na&nbsp;faře. Elška neměla o&nbsp;štěstí, které jí&nbsp;tetinka v&nbsp;duchu chystala, ani zdání a&nbsp;její hlavinkou probíhaly zcela jiné plány nežli ten, stát se&nbsp;paní správcovou. Báře o&nbsp;nich dosud ani nepověděla. Ale Bára vídávala Elšku často zamyšlenou, smutnou a&nbsp;z&nbsp;toho hádala, že&nbsp;jí&nbsp;cosi na&nbsp;srdci leží. Myslela si&nbsp;ale, že&nbsp;se&nbsp;trefí doba, kdy jí&nbsp;to&nbsp;poví. – Nemýlila se. Navzdor tomu, že&nbsp;se&nbsp;sousedky snažily Báru Elšce ve&nbsp;špatném světle ukázat, přece Elška Báře věřila více než jim a&nbsp;ráda ji&nbsp;měla jako kdy jindy. Před svatým Janem Křtitelem večer se&nbsp;děvčata sešla a&nbsp;Elška se&nbsp;Báry ptala: „Budeš házet zítra věneček?“</span></p>
        <p class="chunk" data-nb-ref-number="52" id="chunk52" data-nb-words="13" data-nb-chars="88"><span class="idea" data-nb-ref-number="52" id="idea52" data-nb-words="13" data-nb-chars="88">„Sama bych neházela, ale chcete-li, přijďte před sluncem východem k&nbsp;nám, půjdeme spolu.“</span></p>
        <p class="chunk" data-nb-ref-number="53" id="chunk53" data-nb-words="1" data-nb-chars="9"><span class="idea" data-nb-ref-number="53" id="idea53" data-nb-words="1" data-nb-chars="9">„Přijdu!“</span></p>
        <p class="chunk" data-nb-ref-number="54" id="chunk54" data-nb-words="24" data-nb-chars="143"><span class="idea" data-nb-ref-number="54" id="idea54" data-nb-words="24" data-nb-chars="143">Ráno před sluncem východem stála Elška již v&nbsp;pastýřovic sadu, Bára vedle ní, vázaly na&nbsp;obroučky z&nbsp;vrbových proutků bílé, modré a&nbsp;červené kvítí.</span></p>
        <p class="chunk" data-nb-ref-number="55" id="chunk55" data-nb-words="8" data-nb-chars="44"><span class="idea" data-nb-ref-number="55" id="idea55" data-nb-words="8" data-nb-chars="44">„Na koho budeš myslet?“ ptala se&nbsp;Elška Báry.</span></p>
        <p class="chunk" data-nb-ref-number="56" id="chunk56" data-nb-words="25" data-nb-chars="142"><span class="idea" data-nb-ref-number="56" id="idea56" data-nb-words="25" data-nb-chars="142">„Milý bože, nemám na&nbsp;koho,“ vzdychlo si&nbsp;děvče. „Hodím nazdařbůh věneček, popluje za&nbsp;vaším. Přála bych si&nbsp;jen, až&nbsp;se&nbsp;vdáte, Elško, s&nbsp;vámi jít.“</span></p>
        <p class="chunk" data-nb-ref-number="57" id="chunk57" data-nb-words="31" data-nb-chars="188"><span class="idea" data-nb-ref-number="57" id="idea57" data-nb-words="31" data-nb-chars="188">Elška se&nbsp;odmlčela, ruměnec jí&nbsp;polil tvář. Po&nbsp;chvíli promluvila a&nbsp;podávala Báře ruku: „Tu moje ruka, že&nbsp;zůstanem pohromadě, jestli ty&nbsp;se&nbsp;nevdáš. Já&nbsp;se&nbsp;vdávat nebudu,“ doložila s&nbsp;povzdechem.</span></p>
        <p class="chunk" data-nb-ref-number="58" id="chunk58" data-nb-words="37" data-nb-chars="196"><span class="idea" data-nb-ref-number="58" id="idea58" data-nb-words="37" data-nb-chars="196">„Kterak to&nbsp;mluvíte, Elško, mne málokdo miluje, vás každý, vy&nbsp;budete bohatá, já&nbsp;jsem chudá, vy&nbsp;jste krásná, já&nbsp;jsem nehezká, vy&nbsp;učená, já&nbsp;prosté, hloupé děvče – a&nbsp;měla bych myslet na&nbsp;muže a&nbsp;vy&nbsp;ne?“</span></p>
        <p class="chunk" data-nb-ref-number="59" id="chunk59" data-nb-words="43" data-nb-chars="279"><span class="idea" data-nb-ref-number="59" id="idea59" data-nb-words="43" data-nb-chars="279">„Tetinka mi&nbsp;vždy říkala, že&nbsp;to&nbsp;přijde na&nbsp;libost, jednomu svědčí karafiát, druhému růže, třetímu fiala. Každé kvítko najde svého obdivovatele, každé má&nbsp;svoji krásu. Nesnižuj sebe, nepovyšuj mne, jsme si&nbsp;rovny. Nebudeš opravdu na&nbsp;žádného z&nbsp;chlapců myslet, ani jsi dosud nemyslela?“</span></p>
        <p class="chunk" data-nb-ref-number="60" id="chunk60" data-nb-words="29" data-nb-chars="174"><span class="idea" data-nb-ref-number="60" id="idea60" data-nb-words="29" data-nb-chars="174">„Ne, ne,“ zavrtěla Bára hlavou a&nbsp;usmála se. „Na žádného nemyslím, a&nbsp;když mi&nbsp;přijdou na&nbsp;zálety, zkrátka je&nbsp;sprovodím. Pročpak bych si&nbsp;mysl kalila, proč zlatou svobodu vázala!“</span></p>
        <p class="chunk" data-nb-ref-number="61" id="chunk61" data-nb-words="22" data-nb-chars="104"><span class="idea" data-nb-ref-number="61" id="idea61" data-nb-words="22" data-nb-chars="104">„Kdyby tě&nbsp;ale některý z&nbsp;nich měl rád, tuze rád, a&nbsp;ty&nbsp;jeho, pak bys přece vázat se&nbsp;dala?“ ptala se&nbsp;Elška.</span></p>
        <p class="chunk" data-nb-ref-number="62" id="chunk62" data-nb-words="111" data-nb-chars="609"><span class="idea" data-nb-ref-number="62" id="idea62" data-nb-words="111" data-nb-chars="609">„Což nevíte, Elško, jak to&nbsp;chodí? Dříve by&nbsp;se&nbsp;jeho rodiče smlouvali s&nbsp;mým tatíkem, mnoho-li mi&nbsp;dá, než by&nbsp;směl chlapec si&nbsp;mne vzít. U&nbsp;nás věna není tolik, aby se&nbsp;jím kteříkoli rodiče spokojili, a&nbsp;z&nbsp;milosti přijít do&nbsp;statku nechci, raději bych si&nbsp;mlýnský kámen na&nbsp;krk uvázala a&nbsp;do&nbsp;řeky skočila. Ale kdybych si&nbsp;ho&nbsp;dobrovolně na&nbsp;krk vložila, musela bych sama sobě bláznů nadat. Jestli lajou teď na&nbsp;mne, pak by&nbsp;láli dvojnásob. A&nbsp;nechť jsem, jaká jsem, kytici mám za&nbsp;pasem,“ dodala, zanotovala si&nbsp;a&nbsp;zastrkávala za&nbsp;pas kytici z&nbsp;kvítí, co&nbsp;zbylo z&nbsp;věnce. Pak ale ukázala na&nbsp;ranní červánky a&nbsp;pravila: „Svrchovaný čas!“</span></p>
        <p class="chunk" data-nb-ref-number="63" id="chunk63" data-nb-words="30" data-nb-chars="189"><span class="idea" data-nb-ref-number="63" id="idea63" data-nb-words="30" data-nb-chars="189">Elška rychle dovila věnec a&nbsp;obě děvčata pospíchala k&nbsp;blízkému mostku, který vedl přes řeku na&nbsp;luka. Uprostřed mostku se&nbsp;zastavila. „Hoďme zároveň,“ pravila Elška a&nbsp;držela věneček nad vodou.</span></p>
        <p class="chunk" data-nb-ref-number="64" id="chunk64" data-nb-words="35" data-nb-chars="220"><span class="idea" data-nb-ref-number="64" id="idea64" data-nb-words="35" data-nb-chars="220">„Tedy!“ zvolala Bára a&nbsp;odhodila věneček. Avšak věneček, nedopadl do&nbsp;vody, zůstal viset na&nbsp;vrbě. Na&nbsp;okamžik zůstala Bára zaražená a&nbsp;zaslzela, ale pak odhodlaně pohodila hlavou: „Nechť tam visí, pěkně to&nbsp;kvítí vrbě sluší.“</span></p>
        <p class="chunk" data-nb-ref-number="65" id="chunk65" data-nb-words="37" data-nb-chars="213"><span class="idea" data-nb-ref-number="65" id="idea65" data-nb-words="37" data-nb-chars="213">Elška ale nespustila oči ze&nbsp;svého věnečku, věneček, třesoucí se&nbsp;rukou dolů spuštěný, se&nbsp;okamžik točil na&nbsp;jednom místě, pak ho&nbsp;uchvátila vlna, podala druhé, ta&nbsp;třetí, nesly ho&nbsp;dále a&nbsp;dále, až&nbsp;zmizel děvčatům z&nbsp;očí.</span></p>
        <p class="chunk" data-nb-ref-number="66" id="chunk66" data-nb-words="30" data-nb-chars="180"><span class="idea" data-nb-ref-number="66" id="idea66" data-nb-words="30" data-nb-chars="180">Elška měla sepnuté ruce položené na&nbsp;zábradlí, dívala se&nbsp;planoucím zrakem i&nbsp;tváří za&nbsp;věnečkem, jak ho&nbsp;proud daleko unáší, Bára, podepřena tělem o&nbsp;zábradlí, též za&nbsp;ním mlčky hleděla.</span></p>
        <p class="chunk" data-nb-ref-number="67" id="chunk67" data-nb-words="18" data-nb-chars="88"><span class="idea" data-nb-ref-number="67" id="idea67" data-nb-words="18" data-nb-chars="88">„A tvůj věneček uvázl zde, vidíš, že&nbsp;se&nbsp;vdáš zde!“ ozvala se&nbsp;Elška a&nbsp;obrátila se&nbsp;k&nbsp;Báře.</span></p>
        <p class="chunk" data-nb-ref-number="68" id="chunk68" data-nb-words="25" data-nb-chars="140"><span class="idea" data-nb-ref-number="68" id="idea68" data-nb-words="25" data-nb-chars="140">„Dle toho bychom ovšem neměly být pohromadě, já&nbsp;měla bych zůstat zde, ale vy&nbsp;jít daleko od&nbsp;nás. Nevěřím tomu, ale člověk míní, Pánbůh mění.“</span></p>
        <p class="chunk" data-nb-ref-number="69" id="chunk69" data-nb-words="13" data-nb-chars="78"><span class="idea" data-nb-ref-number="69" id="idea69" data-nb-words="13" data-nb-chars="78">„Ovšem,“ řekla Elška hlasem skoro smutným a&nbsp;sklopila s&nbsp;povzdechem oči na&nbsp;vodu.</span></p>
        <p class="chunk" data-nb-ref-number="70" id="chunk70" data-nb-words="28" data-nb-chars="154"><span class="idea" data-nb-ref-number="70" id="idea70" data-nb-words="28" data-nb-chars="154">„Tedy byste, Elško, tak ráda daleko od&nbsp;nás se&nbsp;dostala, nelíbí se&nbsp;vám zde?“ ptala se&nbsp;Bára a&nbsp;její temně modré veliké oči zpytavě pohlížely do&nbsp;Elščiny tváře.</span></p>
        <p class="chunk" data-nb-ref-number="71" id="chunk71" data-nb-words="14" data-nb-chars="73"><span class="idea" data-nb-ref-number="71" id="idea71" data-nb-words="14" data-nb-chars="73">„Co si&nbsp;to&nbsp;myslíš,“ šeptla Elška, aniž pozvedla oči, „líbí se&nbsp;mi&nbsp;tu, ale…“</span></p>
        <p class="chunk" data-nb-ref-number="72" id="chunk72" data-nb-words="48" data-nb-chars="259"><span class="idea" data-nb-ref-number="72" id="idea72" data-nb-words="48" data-nb-chars="259">„Ale tam daleko je&nbsp;někdo, po&nbsp;němž se&nbsp;mi&nbsp;zde stýská, za&nbsp;tím bych ráda, viďte, Elško?“ dořekla Bára, položila svoji hnědou ruku na&nbsp;bělounké rámě děvčete a&nbsp;pohleděla jí&nbsp;s&nbsp;úsměvem do&nbsp;tváře. Elška pozdvihla k&nbsp;Báře oči, usmála se, ale zároveň se&nbsp;pustila i&nbsp;do&nbsp;pláče.</span></p>
        <p class="chunk" data-nb-ref-number="73" id="chunk73" data-nb-words="79" data-nb-chars="470"><span class="idea" data-nb-ref-number="73" id="idea73" data-nb-words="79" data-nb-chars="470">„Tíží-li vás něco, svěřte se&nbsp;mi, u&nbsp;mne to&nbsp;zůstane pochováno jako v&nbsp;hrobě,“ pravila Bára. Elška položila mlčky hlavu na&nbsp;Bářino rameno, objala ji&nbsp;a&nbsp;jen plakala. Bára ji&nbsp;jemně přivinula k&nbsp;sobě, jako matka svoje děcko, a&nbsp;líbala její rusé vlasy. Vysoko nad hlavami děvčat zpíval skřivan, vznášel se&nbsp;nad vrcholy zelených lesů, slunce vycházelo a&nbsp;polilo zlatou září zelené údolí. Jakub vyšel před pastýrnu, a&nbsp;teprve hlas pastýřské trouby připomněl děvčatům, že&nbsp;je&nbsp;čas jít domů.</span></p>
        <p class="chunk" data-nb-ref-number="74" id="chunk74" data-nb-words="17" data-nb-chars="88"><span class="idea" data-nb-ref-number="74" id="idea74" data-nb-words="17" data-nb-chars="88">„Po cestě si&nbsp;to&nbsp;povíme,“ pravila Bára, když vedla Elšku za&nbsp;ruku z&nbsp;mostku na&nbsp;luční cestu.</span></p>
        <p class="chunk" data-nb-ref-number="75" id="chunk75" data-nb-words="10" data-nb-chars="51"><span class="idea" data-nb-ref-number="75" id="idea75" data-nb-words="10" data-nb-chars="51">„Ale kterak jsi to&nbsp;na&nbsp;mně poznala?“ ptala se&nbsp;Elška.</span></p>
        <p class="chunk" data-nb-ref-number="76" id="chunk76" data-nb-words="29" data-nb-chars="164"><span class="idea" data-nb-ref-number="76" id="idea76" data-nb-words="29" data-nb-chars="164">„I bože, to&nbsp;se&nbsp;lehko pozná. Býváte zamyšlená, někdy smutná, pak zase vám líčko září. Jak jsem vás pozorovala, myslela jsem hned, že&nbsp;vám něco musí být. Uhodla jsem.“</span></p>
        <p class="chunk" data-nb-ref-number="77" id="chunk77" data-nb-words="24" data-nb-chars="142"><span class="idea" data-nb-ref-number="77" id="idea77" data-nb-words="24" data-nb-chars="142">„Jenom jestli to&nbsp;na&nbsp;mně tetinka nezpozoruje a&nbsp;nebude se&nbsp;mne ptát,“ úzkostlivě pověděla Elška, „ona by&nbsp;se&nbsp;hněvala, nelíbil by&nbsp;se&nbsp;jí,“ doložila.</span></p>
        <p class="chunk" data-nb-ref-number="78" id="chunk78" data-nb-words="2" data-nb-chars="9"><span class="idea" data-nb-ref-number="78" id="idea78" data-nb-words="2" data-nb-chars="9">„Zná ho?“</span></p>
        <p class="chunk" data-nb-ref-number="79" id="chunk79" data-nb-words="11" data-nb-chars="56"><span class="idea" data-nb-ref-number="79" id="idea79" data-nb-words="11" data-nb-chars="56">„Viděla ho&nbsp;v&nbsp;Praze, to&nbsp;je&nbsp;on, co&nbsp;pražskou tetu vyhojil.“</span></p>
        <p class="chunk" data-nb-ref-number="80" id="chunk80" data-nb-words="23" data-nb-chars="124"><span class="idea" data-nb-ref-number="80" id="idea80" data-nb-words="23" data-nb-chars="124">„Ten doktor? Vidíme, vy&nbsp;jste mi&nbsp;několikrát o&nbsp;něm povídala, jak hodný je&nbsp;to&nbsp;člověk, co&nbsp;se&nbsp;tedy panně Pepince při něm nelíbí?“</span></p>
        <p class="chunk" data-nb-ref-number="81" id="chunk81" data-nb-words="14" data-nb-chars="80"><span class="idea" data-nb-ref-number="81" id="idea81" data-nb-words="14" data-nb-chars="80">„Nevím, ona jen na&nbsp;něho laje, že&nbsp;je&nbsp;jí&nbsp;protivný,“ skoro plačtivě povídala Elška.</span></p>
        <p class="chunk" data-nb-ref-number="82" id="chunk82" data-nb-words="3" data-nb-chars="17"><span class="idea" data-nb-ref-number="82" id="idea82" data-nb-words="3" data-nb-chars="17">„Což není hezký?“</span></p>
        <p class="chunk" data-nb-ref-number="83" id="chunk83" data-nb-words="14" data-nb-chars="79"><span class="idea" data-nb-ref-number="83" id="idea83" data-nb-words="14" data-nb-chars="79">„Ach, Báro,“ vzdychlo si&nbsp;děvče, „tak krásný člověk není v&nbsp;celém okolí jako on.“</span></p>
        <p class="chunk" data-nb-ref-number="84" id="chunk84" data-nb-words="3" data-nb-chars="19"><span class="idea" data-nb-ref-number="84" id="idea84" data-nb-words="3" data-nb-chars="19">„Snad není bohatý?“</span></p>
        <p class="chunk" data-nb-ref-number="85" id="chunk85" data-nb-words="10" data-nb-chars="52"><span class="idea" data-nb-ref-number="85" id="idea85" data-nb-words="10" data-nb-chars="52">„Bohatý? To&nbsp;nevím; ale co&nbsp;z&nbsp;toho. K&nbsp;čemu bohatství?“</span></p>
        <p class="chunk" data-nb-ref-number="86" id="chunk86" data-nb-words="15" data-nb-chars="87"><span class="idea" data-nb-ref-number="86" id="idea86" data-nb-words="15" data-nb-chars="87">„To je&nbsp;pravda, ale tetinka bude chtít, abyste si&nbsp;vzala bohatého a&nbsp;dobře se&nbsp;zaopatřila.“</span></p>
        <p class="chunk" data-nb-ref-number="87" id="chunk87" data-nb-words="11" data-nb-chars="65"><span class="idea" data-nb-ref-number="87" id="idea87" data-nb-words="11" data-nb-chars="65">„Ne, ne, Báro, já&nbsp;si&nbsp;žádného jiného nevezmu, raději bych umřela.“</span></p>
        <p class="chunk" data-nb-ref-number="88" id="chunk88" data-nb-words="27" data-nb-chars="131"><span class="idea" data-nb-ref-number="88" id="idea88" data-nb-words="27" data-nb-chars="131">„No, vždyť tak zle nebude, a&nbsp;byť i&nbsp;nebyl bohatý, však ona si&nbsp;dá&nbsp;panna Pepinka i&nbsp;pan strejček říci, až&nbsp;jim povíte, že&nbsp;ho&nbsp;máte ráda.“</span></p>
        <p class="chunk" data-nb-ref-number="89" id="chunk89" data-nb-words="32" data-nb-chars="180"><span class="idea" data-nb-ref-number="89" id="idea89" data-nb-words="32" data-nb-chars="180">„Já jim to&nbsp;nesmím povědět, pražská tetinka mi&nbsp;to&nbsp;zakázala, ale slíbila nám, že&nbsp;se&nbsp;postará o&nbsp;naše štěstí, kdyby tetinka bránila. Před týdnem mi&nbsp;psal, že&nbsp;se&nbsp;na&nbsp;druhý měsíc shledáme.“</span></p>
        <p class="chunk" data-nb-ref-number="90" id="chunk90" data-nb-words="3" data-nb-chars="15"><span class="idea" data-nb-ref-number="90" id="idea90" data-nb-words="3" data-nb-chars="15">„Vy si&nbsp;píšete?“</span></p>
        <p class="chunk" data-nb-ref-number="91" id="chunk91" data-nb-words="20" data-nb-chars="107"><span class="idea" data-nb-ref-number="91" id="idea91" data-nb-words="20" data-nb-chars="107">„To je&nbsp;tak. Pražská tetinka neumí psát a&nbsp;je&nbsp;krátkozraká. Hynek, tak se&nbsp;jmenuje, viď, že&nbsp;to&nbsp;je&nbsp;pěkné jméno?“</span></p>
        <p class="chunk" data-nb-ref-number="92" id="chunk92" data-nb-words="50" data-nb-chars="274"><span class="idea" data-nb-ref-number="92" id="idea92" data-nb-words="50" data-nb-chars="274">„Podivné, ještě jsem takové neslyšela,“ mínila Bára a&nbsp;Elška dále povídala: „Hynek se&nbsp;nabídl, že&nbsp;jí&nbsp;listy na&nbsp;mne bude psát. Ona by&nbsp;nepsala, leda jednou za&nbsp;rok, ale on&nbsp;ji&nbsp;pohání k&nbsp;tomu, aby mi&nbsp;vždy nějaké vyřízení psala. Však se&nbsp;tomu strejček diví, že&nbsp;tetinka tak často píše.“</span></p>
        <p class="chunk" data-nb-ref-number="93" id="chunk93" data-nb-words="6" data-nb-chars="32"><span class="idea" data-nb-ref-number="93" id="idea93" data-nb-words="6" data-nb-chars="32">„A jak, když strejček list čte?“</span></p>
        <p class="chunk" data-nb-ref-number="94" id="chunk94" data-nb-words="16" data-nb-chars="89"><span class="idea" data-nb-ref-number="94" id="idea94" data-nb-words="16" data-nb-chars="89">„I holečku, to&nbsp;my&nbsp;jsme si&nbsp;všecko vymysleli, píšeme tak, aby tomu nikdo nerozuměl než my.“</span></p>
        <p class="chunk" data-nb-ref-number="95" id="chunk95" data-nb-words="14" data-nb-chars="76"><span class="idea" data-nb-ref-number="95" id="idea95" data-nb-words="14" data-nb-chars="76">„Je to&nbsp;přece hezká věc, když se&nbsp;člověk něčemu naučí, já&nbsp;bych to&nbsp;nedokázala.“</span></p>
        <p class="chunk" data-nb-ref-number="96" id="chunk96" data-nb-words="58" data-nb-chars="312"><span class="idea" data-nb-ref-number="96" id="idea96" data-nb-words="58" data-nb-chars="312">„I tomu bys lehko se&nbsp;naučila,“ mínila Elška. Právě došly k&nbsp;pastýrně. Vzala Báru za&nbsp;obě ruce, pohlédla jí&nbsp;jasnýma očima do&nbsp;tváře a&nbsp;pravila: „Ani nevěříš, jak mi&nbsp;je&nbsp;nyní volno, jako by&nbsp;mi&nbsp;kámen ze&nbsp;srdce spadl. Nyní mohu s&nbsp;tebou o&nbsp;něm mluvit. Ale,“ doložila s&nbsp;důvěrným přízvukem hlasu, „ty, Báro, nemáš mi&nbsp;co&nbsp;říci?“</span></p>
        <p class="chunk" data-nb-ref-number="97" id="chunk97" data-nb-words="11" data-nb-chars="55"><span class="idea" data-nb-ref-number="97" id="idea97" data-nb-words="11" data-nb-chars="55">„Já?“ zajíkla se&nbsp;Bára a&nbsp;sklopila velké oči, „já – nic.“</span></p>
        <p class="chunk" data-nb-ref-number="98" id="chunk98" data-nb-words="9" data-nb-chars="54"><span class="idea" data-nb-ref-number="98" id="idea98" data-nb-words="9" data-nb-chars="54">„Přece snad slovíčko?“ – „Nic, Elško, nic, pouhé sny!“</span></p>
        <p class="chunk" data-nb-ref-number="99" id="chunk99" data-nb-words="4" data-nb-chars="19"><span class="idea" data-nb-ref-number="99" id="idea99" data-nb-words="4" data-nb-chars="19">„Pověz mi&nbsp;je&nbsp;tedy.“</span></p>
        <p class="chunk" data-nb-ref-number="100" id="chunk100" data-nb-words="54" data-nb-chars="316"><span class="idea" data-nb-ref-number="100" id="idea100" data-nb-words="54" data-nb-chars="316">„Až někdy!“ zavrtěla hlavou Bára, vysmekla ruce z&nbsp;Elščiných, ukazovala na&nbsp;chlív a&nbsp;boudu a&nbsp;doložila: „Vidíte Lišaje, jak se&nbsp;cuká, a&nbsp;Černá se&nbsp;tam ještě oběsí. Chtějí pustit a&nbsp;vaše krávy také jsou již ve&nbsp;stádu, slyším je&nbsp;zvonit. Hned požene tatík kolem. Jděte okolo zahrad, Elško, aby vás selky neviděly a&nbsp;nepomluvily.“</span></p>
        <p class="chunk" data-nb-ref-number="101" id="chunk101" data-nb-words="23" data-nb-chars="128"><span class="idea" data-nb-ref-number="101" id="idea101" data-nb-words="23" data-nb-chars="128">„Eh, ať&nbsp;si&nbsp;mluví, vždyť nedělám nic zlého. Poslechnu tě, jdu, ale co&nbsp;nejdřív si&nbsp;povíme víc,“ pravila Elška a&nbsp;zmizela mezi ploty.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./diva_bara_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>